Rikoslaki
=========

TUNNUS: 39/1889

VOIMASSA: 1889-12-19

1 Luku.
-------
Suomen rikoslain alaisista.
###########################

1 §.
++++

Suomen lain mukaan on Suomen mies tuomittava rikoksesta, jonka hän on
tehnyt Suomenmaassa, taikka suomalaisessa laivassa tahi Suomenmaata tai
Suomen miestä vastaan maan ulkopuolella; samoin muustakin maan ulkopuolella
tekemästään rikoksesta, jos Keisari ja Suuriruhtinas määrää, että syyte siitä
rikoksesta on Suomessa tehtävä.

2 §.
++++

Joka ei ole Suomen kansalainen, mutta tässä maassa tavataan,
tuomittakoon Suomen lain mukaan ja Suomen oikeudessa rikoksesta, minkä hän on
tehnyt Suomenmaassa, taikka maan ulkopuolella suomalaisessa laivassa.

Jos sellainen mies Suomen ulkopuolella on tehnyt rikoksen Suomenmaata tahi
Suomen miestä vastaan; olkoon laki sama, jos Keisari ja Suuriruhtinas määrää,
että syyte rikoksesta on tässä maassa tehtävä.

Suomen lakia on silloinkin käytettävä, kun sellainen mies on tehnyt
rikoksen Suomen ulkopuolella, mutta sitten saanut Suomen kansalaisoikeuden,
sekä Keisari ja Suuriruhtinas määrää, että syyte rikoksesta on tässä maassa
tehtävä.

3 §.
++++

Jos maan palveluksessa oleva tekee virkarikoksen; tuomittakoon, joko
rikos on tapahtunut maassa tahi maan ulkopuolella, Suomen lain mukaan ja
Suomen oikeudessa.

4 §.
++++

Jos sellainen rikos, josta 41, 42, 43 tahi 44 luvussa mainitaan,
taikka muu siihen verrattava rikos on tehty maan ulkopuolella; tuomittakoon
rangaistus ainoastaan silloin, kun laki tahi sopimuskirja erittäin sen
säätää.

5 §.
++++

Jos rikoksesta syytetty on osaksi tahi kokonaan kärsinyt sen
rangaistuksen, joka siitä maan ulkopuolella on hänelle tuomittu; luettakoon,
harkinnon mukaan, kärsitty rangaistus pois siitä rangaistuksesta, johon hän
rikoksestaan olisi Suomessa tuomittava, taikka pidettäköön se hänen
rikoksensa rangaistuksena. Kuitenkin on hän täällä tuomittava viralta
pantavaksi, maan palvelukseen kelvottomaksi, viran toimittamisesta
erotettavaksi, tahi kansalaisluottamuksensa menettäneeksi, jos Suomen laki
rikoksesta sen säätää.

Ulkomaista tuomiota rikosasiassa älköön Suomessa pantako täytäntöön.

6 §.
++++

Jos sitä, jolla Suomessa on toisen maan virka, täällä syytetään
yleisen lain rikkomisesta, minkä hän siinä virassa on tehnyt; on hän
tuomittava rangaistukseen ainoastaan rikoksesta yleistä lakia vastaan.
Määrättäessä vahingonkorvausta, joka seuraa sellaisessa virassa tehdystä
virheestä, käytettäköön Suomen lakia.

7 §.
++++

Vieraan vallan lähetystöön kuuluvien rikoksista olkoon voimassa, mikä
yleisesti on tavaksi tullut tahi sopimuskirjalla säädetty.

2 Luku.
-------
Rangaistuksista. 
################

1 §.
++++

Yleisiä rangaistuslajeja ovat:

1. Kuolemanrangaistus.

2. Kuritushuone.

3. Vankeus.

4. Sakko.

Erityisiä rangaistuksia virkamiehiä varten ovat:

1. Viraltapano.

2. Erottaminen viran toimituksesta.

2 §.
++++

Kuritushuone-rangaistusta tuomitaan joko elinkaudeksi, taikka
määräajaksi, vähintään kuudeksi kuukaudeksi ja enintään kahdeksitoista
vuodeksi, paitse rangaistuksia yhdistettäessä.

Tämä rangaistus määrätään täysin kuukausin, taikka vuosin, taikka täysin
vuosin ja kuukausin. Kun, rangaistuksia yhdistettäessä, vankeus on
muunnettava kuritushuoneeksi, tuomittakoon kuritushuonetta myöskin täysin
päivin.

3 §.
++++

Ehdotonta vankeusrangaistusta tuomitaan määräajaksi, vähintään
neljäksitoista päiväksi ja enintään neljäksi vuodeksi, paitse milloin pitempi
vankeusaika on erittäin määrätty, taikka rangaistuksia yhdistettäessä.

Tämä rangaistus määrätään täysin päivin, taikka kuukausin taikka vuosin,
täysin kuukausin ja päivin, taikka täysin vuosin ja kuukausin, sekä
rangaistuksia yhdistettäessä täysin vuosin, kuukausin ja päivin.

4 §.
++++

Sakkoa tuomitaan täysin markoin. Vähin sakko on kolme markkaa, suurin
sakko tuhat markkaa, ellei suurempaa määrää ole erittäin säädetty, taikka
sakkoja yhdistetä.

5 §.
++++

Sakkoon tuomittu, jolla ei ole varoja sitä täysin maksaa, pidettäköön,
sen sijasta, vankeudessa koko sakkomäärästä; ja oikeuden tulee, sakkoja
tuomitessaan, samalla määrätä vankeusrangaistuksen aika.

Sakkoa vankeudeksi muunnettaessa vastatkoon neljän päivän vankeus
korkeintaan kahdenkymmenen markan sakkoa. Jos sakko nousee siitä ylemmäksi
sataan markkaan; lisättäköön rangaistukseen yhden päivän vankeus kultakin
täydeltä viideltä markalta. Jos sakko nousee päälle sadan markan; lisättäköön
rangaistukseen yhden päivän vankeus kultakin täydeltä kymmeneltä markalta,
joka menee sadan markan yli; älköön kuitenkaan vankeusaikaa missään
tapauksessa määrättäkö yhdeksääkymmentä päivää pitemmäksi.

6 §.
++++

Jos rangaistus on erityisen omaisuuden arvon mukaan määrättävä; olkoon
se arvo määräävänä, joka omaisuudella oli silloin, kun rikos tehtiin.

7 §.
++++

Viraltapano käsittää sen viran menettämisen, jossa rikos tehtiin,
taikka jonka syyllinen on sen sijaan saanut.

Niissä tapauksissa, jotka 10 §:ssä mainitaan, sekä myös silloin kun
kelvottomuus maan palvelukseen tai kansalaisluottamuksen menettäminen
tuomitaan viraltapanon ohessa, käsittää viraltapano sen viran tahi niiden
virkojen menettämisen, jotka syyllisellä on.

Oikeudesta eläkerahaan ja muuhun sellaiseen etuun on erittäin säädetty.

8 §.
++++

Erotettavaksi viran toimituksesta tuomitaan määräajaksi, korkeintaan
kahdeksi vuodeksi.

Tämän rangaistuksen kautta menetetään rangaistusajaksi palkka-edut siitä
virasta, jonka toimittamisesta syyllinen on erotettu.

9 §.
++++

Jos se, joka virkarikoksesta on vikapää viralta pantavaksi tahi viran
toimituksesta erotettavaksi, on virka-eron saanut, taikka ei ole virassa
vakinainen; tuomittakoon hänelle, viraltapanon sijasta, sakkoa enintään
neljätuhatta markkaa tahi vankeutta korkeintaan yksi vuosi, ja
virantoimituksesta erottamisen sijasta, sakkoa enintään kaksituhatta markkaa.

10 §.
+++++

Jos virkamies on vikapää kuolemanrangaistukseen taikka
kuritushuoneesen elinkaudeksi; on hän myöskin julistettava viralta pannuksi.

Jos virkamies on tehnyt rikoksen, josta kuritushuonetta määräajaksi pitää
tulla, ja elleivät asianhaarat ole erittäin lieventävät; on hän samalla
tuomittava viralta pantavaksi, vaikkei rikos olekaan virassa tehty.

Virkamies, joka kärsii ehdotonta tai sakon asemesta tuomittua
vapausrangaistusta, olkoon, jos hänen on annettu pitää virkansa,
rangaistusaikana saman etujen menettämisen alainen, kuin viran toimituksesta
erotettukin.

11 §.
+++++

Kun laissa on erittäin määrätty, että virkamies on sellaisesta
virassa tehdystä rikoksesta, josta pitää seurata viraltapano, samalla
julistettava maan palvelukseen kelvottomaksi; tuomittakoon sellainen seuraus
määräajaksi, vähintään yhdeksi ja enintään viideksitoista vuodeksi. Kun
paitse viraltapanoa on tuomittu vapausrangaistusta määräajaksi, on sellainen
kelvottomuus kohta alkava ja vapausrangaistus-ajan jälkeen edelleen kestävä
niin kauan kuin tuomiossa on määrätty.

Kelvoton maan palvelukseen on myöskin kelvoton julkiseen toimeen tahi
julkisen asian toimittamiseen.

12 §.
+++++

Virkamiehiksi sanotaan tässä laissa valtion virkamiehet, samoin ne,
jotka ovat asetetut hoitamaan kaupunkien, kauppalain, maalaiskuntien,
seurakuntien tai muiden yhteisöjen tahi esivallan vahvistamien yleisten
laitosten tahi säätösten asioita, sekä ne virka- ja palvelusmiehet, jotka
ovat sellaisten virka- tahi hallintokuntien käskynalaiset, ynnä muut, jotka
ovat määrätyt tahi valitut julkiseen toimeen tai julkista asiata
toimittamaan.

13 §.
+++++

Jos rangaistusvanki rangaistuslaitoksessa tekee rikoksen, jonka saa
sakolla sovittaa; kuritettakoon häntä siellä niin kuin laissa on erittäin
säädetty. Saman lain alainen olkoon sekin vanki, joka irtolaisuudesta on
pantu työlaitokseen.

Jos katsotaan, ettei rikosta saa sakolla sovittaa; on asia oikeuteen
jätettävä ja yleistä lakia käytettävä. Siinä tapauksessa on kuitenkin se,
joka ennen on tuomittu kuritushuoneesen elinkaudeksi, uudesta rikoksestaan,
ellei hän siitä ole kuolemanrangaistusta ansainnut, tuomittava pantavaksi
valoisaan yksinäishuoneesen korkeintaan kuudeksi vuodeksi. Jos rikos on
törkeä, taikka jos asianhaarat ovat raskauttavat; saapi rangaistusta
koventaa:

1. kovalla makuusijalla korkeintaan kolmeksikymmeneksi vuorokaudeksi,
   taikka

2. vedellä ja leivällä korkeintaan kahdeksikymmeneksi vuorokaudeksi, taikka

3. pimeällä yksinäishuoneella korkeintaan kahdeksaksi vuorokaudeksi, taikka

4. kahdella näistä kovennuksista taikka kaikilla yht’aikaa.

Jos vanki rangaistus- tahi työlaitoksen ulkopuolella tekee rikoksen;
tuomittakoon siitä oikeudessa, elinkautinen vanki niin kuin tämän §:n 2:ssa
momentissa säädetään, ja muu vanki sen mukaan kuin 7 luvussa määrätään.

14 §.
+++++

Kun rikoksesta lain mukaan seuraa kansalaisluottamuksen menettäminen;
olkoon syyllinen sellaisen seurauksen kestäessä erotettuna niistä oikeuksista
ja eduista, joiden nauttimiseen hyvä maine on tarpeen. Jos hänellä on virka
tahi muu yleinen toimi; menettäköön sen.

Kansalaisluottamuksen menettämistä tuomitaan ainiaaksi, milloin rikoksesta
samalla pitää tulla kuolemanrangaistus tahi kuritushuonetta elinkaudeksi,
mutta muussa tapauksessa määräajaksi, vähintään yhdeksi ja enintään
viideksitoista vuodeksi. Kun paitse kansalaisluottamuksen menettämistä
tuomitaan vapausrangaistusta määräajaksi; on sellainen menettäminen kohta
alkava ja vapausrangaistusajan jälkeen edelleen kestävä niin kauan kuin
tuomiossa on määrätty.

15 §.
+++++

Aika, joka tämän lain jälkeen määrätään vuosin tahi kuukausin,
luetaan kalenteriajan mukaan. Päivä on pidettävä samana kuin vuorokausi.

Rangaistuksia yhdistettäessä luetaan kolmekymmentä päivää yhdeksi
kuukaudeksi.

16 §.
+++++

Sen esineen arvo, jonka oikeus on tuominnut menetetyksi, vaan jota se
ei ole julistanut hävitettäväksi, menee kruunulle; kuitenkin otettakoon tässä
tapauksessa vahingonkorvaus, jota ei saada rikoksentekijältä ulos, esineen
arvosta, jos kanne siitä nostetaan 9 luvussa sanotun ajan kuluessa.

17 §.
+++++

Jos painotuote, kirjoitus tahi kuvallinen esitys on julistettu
sisällykseltään loukkaavaksi; ovat ne kappaleet, jotka ovat tekijän,
julkaisijan, kustantajan, valmistajan, levittäjän, näytteille-panijan tahi
julkisen myyjän hallussa, samoin myös laatat ja kaavat, jotka olivat
yksinomaisesti aiotut sen tuotteen valmistamiseen, olkootpa kenenkä omat
hyvänsä, tuomittavat menetetyiksi ja käyttämättömyyteen saatettaviksi. Jos
ainoastaan joku osa mainitusta tuotteesta havaitaan loukkaavaksi, ja jos sen
vähällä vaivalla saattaa muista osista erottaa; tuomittakoon ainoastaan
loukkaava osa sekä sitä vastaava laatan ja kaavan osa menetetyksi ja
käyttämättömyyteen saatettavaksi.

18 §.
+++++

Muutamissa tapauksissa käytetään rikoksen rangaistukseksi muitakin
kuin nyt sanotuita seurauksia, sen mukaan kuin siitä tässä laissa erittäin
säädetään.

3 Luku.
-------
Perusteista, jotka poistavat rangaistavaisuuden tahi sitä vähentävät. 
#####################################################################

1 §.
++++

Teko, joka muuten on rangaistava, jääköön rankaisematta, jos sen tekee
lapsi, ennen kuin on täyttänyt viisitoista vuotta; kuitenkin saakoon oikeus
harkinnon mukaan määrätä, että seitsemän vuotta täyttänyt lapsi on pantava
yleiseen kasvatuslaitokseen, taikka että vanhempain tahi sen, jonka hoidossa
ja valloissa lapsi on, pitää sitä huoneessa toteensaatavasti kurittaa. Sitä
älköön kuritettako, joka, sen jälkeen kuin tuomio annettiin, on täyttänyt
kuusitoista vuotta.

Elleivät vanhemmat tahi se, jonka hoidossa ja valloissa lapsi on, anna
sille määrättyä kuritusta; olkoon toimeenpaneva viranomainen velvollinen
pitämään siitä huolta.

Joka on pantu kasvatuslaitokseen, olkoon laitoksen hoidon alaisena niin
kauan, kuin laitosta kaitseva viranomainen katsoo sen hänelle tarpeelliseksi,
korkeintaan kahdeksantoista vuoden ikään, taikka, edusmiehen suostumuksella,
siksi kuin hän on täyttänyt kaksikymmentä vuotta.

2 §.
++++

Jos viisitoista, vaan ei kahdeksaatoista vuotta täyttänyt tekee
rikoksen; tuomittakoon, milloin rikoksesta olisi saattanut tulla
kuolemanrangaistus taikka kuritushuonetta elinkaudeksi, kuritushuonetta
vähintään kaksi ja enintään kaksitoista vuotta. Muissa tapauksissa olkoon
yleistä lajia oleva rangaistus enintään kolme neljännestä kovimmasta
rangaistuksesta, mikä kutakin rangaistuslajia rikoksesta on säädetty, ja
vähintään pienin määrä, minkä kutakin näistä rangaistuslajeista 2 luvun
mukaan saa tuomita. Ellei rikoksesta säädetä muuta yleistä lajia olevaa
rangaistusta, kuin kuritushuonetta määräajaksi; saattaa myöskin tuomita
vankeutta enintään kolme neljännestä saman kuritushuone-rangaistuksen
pisimmästä ajasta, ei kuitenkaan enempää kuin neljä vuotta, ja vähintään
lyhyimmän ajan, joksi vankeutta sanotun luvun mukaan saa tuomita.

Kansalaisluottamuksen menettämisen sijasta tuomitaan kahdeksaatoista vuotta
nuorempi olemaan määräaika, korkeintaan kolme vuotta, todistajaksi
kelpaamattomana.

3 §.
++++

Mielipuolen teko, taikka semmoisen, joka ikäheikkouden tahi muun
samanlaisen syyn takia on ymmärrystään vailla, jääköön rankaisematta.

Jos joku on joutunut sellaiseen satunnaiseen mielenhäiriöön, ettei hän ole
tunnossaan; jääköön teko, jonka hän tässä tunnottomassa tilassa tekee,
niinikään rankaisematta.

4 §.
++++

Jos jonkun harkitaan rikosta tehdessään olleen täyttä ymmärrystä
vailla, vaikkei häntä 3 §:n mukaan voida syyhyn mahdottomaksi katsoa; olkoon
yleistä lajia oleva rangaistus se, mikä 2 §:ssä on säädetty.

Älköön tässä tapauksessa päihtymystä taikka muuta senkaltaista
mielenhäiriötä, johon rikoksentekijä on itsensä saattanut, yksinään pidettäkö
syynä tällaiseen rangaistuksen vähentämiseen.

5 §.
++++

Teosta, joka harkitaan tapahtuneeksi pikemmin tapaturmasta, kuin
tuottamuksesta, älköön rangaistusta tuomittako.

6 §.
++++

Jos joku, suojellaksensa itseään tahi toista taikka omaansa tai toisen
omaisuutta aloitetulta tahi kohta päätä uhkaavalta oikeudettomalta
hyökkäykseltä, on tehnyt teon, joka, vaikka muuten rangaistava, oli
hyökkäyksen torjumiseksi välttämätön; älköön häntä tästä hätävarjeluksesta
rangaistukseen tuomittako.

7 §.
++++

Jos joku luvattomasti tunkeutuu toisen huoneesen, taloon, kartanoon
tahi alukseen, taikka tekee vastarintaa sille, joka verekseltä tahtoo omansa
ottaa takaisin; olkoon hätävarjelus niinikään oikeutettu.

8 §.
++++

Jos rangaistusvanki tahi muu vangittu henkilö yrittää karkaamaan
taikka tekee vastarintaa vanginvartijalle tahi muulle, joka tahtoo
karkaamista estää, taikka sille, jonka vartioitavana hän
rangaistuslaitoksessa, vankilassa tahi muussa säilyssä, taikka kuljetuksen
aikana on, kun tämä on ohjaamassa häntä järjestykseen; taikka jos joku
vangittava tahi vankihuoneesta karannut tekee vastarintaa sille, jonka asiana
on toimittaa vangitseminen tahi ottaa karannut kiinni, taikka sille, joka
siinä on apuna; käytettäköön silloinkin sen verran väkivaltaa, kuin
karkaamisen estämiseksi, järjestyksen pitämiseksi, vangitsemisen
toimittamiseksi tahi karanneen kiinniottamiseksi on tarpeen.

Sama olkoon laki, jos joku muu väkivallalla tahi väkivaltaa uhaten asettuu
vastustamaan sitä, joka tahtoo karkaamista estää, järjestystä pitää,
vangitsemista toimittaa, tahi karannutta kiinni ottaa.

9 §.
++++

Joka 6, 7 tahi 8 §:ssä mainituissa tapauksissa on tehnyt enemmän
väkivaltaa, kuin minkä hätä vaatii, olkoon rangaistukseen vikapää; kuitenkin
saattaa, asianhaarain mukaan, rangaistuksen vähentää, niinkuin 2 §:n 1:ssä
momentissa sanotaan. Jos hätä tahi vaara oli niin pakottava, ettei hän voinut
mieltänsä malttaa; älköön häntä rangaistukseen tuomittako.

10 §.
+++++

Jos joku, pelastaaksensa itseään tahi toista taikka omaansa tai
toisen omaisuutta pakottavasta vaarasta, on tehnyt rangaistuksen-alaisen
teon, ja jos pelastus ilman sitä olisi ollut mahdoton; tutkikoon oikeus, teon
ja asianhaarain mukaan, onko hän teostaan jääpä rankaisematta, vai onko hän
siitä ansainnut täyden tahi 2 §:n 1 momentin mukaan vähennetyn rangaistuksen.

11 §.
+++++

Jos rikoksen tehnyttä on siitä ilman hänen omaa syytänsä kauan
pidetty vankeudessa; luettakoon rangaistuksesta, jonka hän rikoksestaan on
ansainnut, asianhaarojen mukaan kohtuullinen määrä pois.

4 Luku.
-------
Yrityksestä.
############

1 §.
++++

Kun yritys lain mukaan on rangaistava, eikä erityistä rangaistusta
siitä ole määrätty; tuomittakoon rangaistus sen lainpaikan mukaan, joka
säätää rangaistuksen täytetystä rikoksesta, kuitenkin vähentämällä yleistä
lajia olevan rangaistuksen niin, kuin 3 luvun 2 §:n mukaan vähennetään siltä,
joka on täyttänyt viisitoista, vaan ei kahdeksaatoista vuotta.

Jos täytetystä rikoksesta on säädetty kansalaisluottamuksen menettäminen;
tuomittakoon sellainen seuraus yrityksestä ainoastaan sille, joka on vikapää
kuritushuone-rangaistukseen. Mitä on säädetty viraltapanosta,
kelvottomuudesta maan palvelukseen, erottamisesta viran toimituksesta, samoin
kuin muistakin seurauksista, joita laki täytetystä rikoksesta määrää,
käytettäköön myös yritystä rangaistaessa.

2 §.
++++

Jos tekijä omasta tahdostaan, eikä ulkonaisten esteiden tähden, on
luopunut rikoksen täyttämisestä, taikka ehkäissyt sen vaikutuksen, joka tekee
rikoksen täytetyksi; jääköön yritys rankaisematta.

Jos sellainen yritys käsittää teon, joka semmoisenaan on eri rikos;
tuomittakoon siitä rikoksesta rangaistus.

3 §.
++++

Rikoksen valmistelu rangaistaan ainoastaan silloin kuin siitä on
laissa erittäin määrätty.

Rangaistavasta valmistelusta noudatettakoon mitä 2 §:ssä yrityksestä on
säädetty.

5 Luku.
-------
Osallisuudesta.
###############

1 §.
++++

Jos kaksi tahi useammat ovat yhdessä tehneet rikoksen; rangaistakoon
itsekukin rikoksen tekijänä.

2 §.
++++

Joka käskee, palkkaa, kiusaa tahi muuten tahallansa taivuttaa tai
viettelee toista rikokseen, tuomittakoon, joko rikos tulee täytetyksi, taikka
vaan jää rangaistavaan yritykseen, yllytyksestä ikäänkuin hän itse olisi
ollut tekijä.

3 §.
++++

Joka, toisen rikosta tehdessä taikka sitä ennen, tahallansa on
neuvolla, toimella tahi kehotuksella tekoa edistänyt, on avun-annosta
rikokseen, jos se saatettiin täytäntöön, taikka, yrityksen ja täytetyn
rikoksen saman rangaistuksen alaisina ollessa, jäi yritykseen, tuomittava sen
lainpaikan mukaan, jota olisi pitänyt käyttää, jos hän olisi ollut rikoksen
tekijä, mutta yleistä lajia oleva rangaistus kuitenkin sillä tavalla
vähennettävä, kuin 3 luvun 2 §:n mukaan vähennetään siltä, joka on täyttänyt
viisitoista, vaan ei kahdeksaatoista vuotta. Jos rikos jäi sellaiseen
yritykseen, joka on 4 luvun 1 §:n mukaan rangaistava; tuomittakoon auttajalle
korkeintaan puoli siitä rangaistuksesta, joka hänelle olisi voitu tuomita,
jos tekijä olisi rikoksen täyttänyt.

Jos täytetystä rikoksesta on säädetty kansalaisluottamuksen menettäminen;
tuomittakoon sellainen seuraus avun-annosta ainoastaan sille, joka on vikapää
kuritushuone-rangaistukseen. Mitä viraltapanosta, kelvottomuudesta maan
palvelukseen ja erottamisesta viran toimituksesta sekä muistakin lain mukaan
tekijälle tulevista rikoksen seurauksista on säädetty, käytettäköön myös
auttajaa rangaistaessa.

Yllytys rangaistavaan avun-antoon on avun-antona rangaistava.

Mitä tässä §:ssä on avun-annosta säädetty, älköön käytettäkö 41, 42, 43 ja
44 luvussa mainittuja ja niihin verrattavia rikoksia rangaistaessa.

4 §.
++++

Kun jonkun erityinen olosuhde poistaa jonkin teon rangaistavaisuuden
taikka sitä vähentää tahi enentää; koskekoon se ainoastaan sitä tekijää,
yllyttäjää tahi auttajaa, joka on mainitussa suhteessa.

5 §.
++++

Mitä tässä edellä on sanottu rikoksessa osallisen rankaisemisesta,
älköön käytettäkö niissä tapauksissa, joista tässä laissa on toisin säädetty.

6 Luku.
-------
Rikoksen uusimisesta.
#####################

1 §.
++++

Kun laissa on säädetty suurempi rangaistus rikoksen uusimisesta; on
rikollinen siihen tuomittava, jos hän ennen uusimista on täydelleen kärsinyt
sen kuritushuone-, vankeus- tahi sakkorangaistuksen, johon Suomen oikeus on
hänet edellisestä teosta tuominnut.

Uusimista on sekin, kun edellinen tahi jälkimäinen teko tai kumpikin on
rangaistavaa yritystä taikka osallisuutta.

2 §.
++++

Älköön suurempaa rangaistusta uusimisesta tuomittako, jos ennen
uusimista kymmenen vuotta on kulunut siitä päivästä, jolloin rikollinen
edellisestä teostaan on loppuun kärsinyt yleistä lajia olevan rangaistuksen.

Suurempaa rangaistusta uusimisesta älköön myöskään tuomittako, jos
edellinen teko tapahtui ennen kuin rikollinen täytti kahdeksantoista vuotta.

7 Luku.
-------
Rikoksien yhtymisestä.
######################

1 §.
++++

Jos useampia rikoksia on tehty yhdellä teolla; on ainoastaan yksi
yleistä lajia oleva rangaistus tuomittava, mutta se seikka, että rikoksia on
useampia, pidettävä raskauttavana. Jos rikoksista säädetään eri
rangaistukset; käytettäköön sitä lainpaikkaa, joka ankarin on. los
ankarimmassa lainpaikassa on määrättynä vankeutta, yksinään taikka sakon
ohessa, ja toisessa lainpaikassa kuritushuonetta; on vankeusrangaistus,
neljännes siitä pois luettuna, muunnettava kuritushuoneeksi, paitse jos
viimemainitussa lainpaikassa myöskin on lievempi rangaistuslaji säädettynä,
ja tuomari harkitsee tätä lajia tuomittavaksi.

2 §.
++++

Jos uudestaan tehdyt rikolliset teot ovat saman rikoksen jatkamista;
on syylliselle tuomittava rangaistus niin kuin yhdestä rikoksesta, mutta
rikoksen jatkaminen pidettävä raskauttavana asianhaarana.

3 §.
++++

Jos joku havaitaan syylliseksi useampiin rikollisiin tekoihin, jotka
eivät ole saman rikoksen jatkamista, vaan ovat eri rikoksia; on yleistä lajia
oleva rangaistus kustakin rikoksesta määrättävä, noudattamalla 4, 5 ja 6 §:n
säännöksiä.

4 §.
++++

Jos joku on vikapää kuolemanrangaistukseen, taikka kuritushuoneesen
elinkaudeksi; käsittää kuolemanrangaistus kaikki muut yleistä lajia olevat
rangaistukset, sekä kuritushuone-rangaistus kaikki vapausrangaistukset ja
sakot.

5 §.
++++

Jos joku on vikapää useampiin määräaikaisiin vapausrangaistuksiin,
taikka yhteen tahi useampaan senkaltaiseen rangaistukseen ja sakkoon; on se
rangaistus, joka ankarin on, taikka, jos rikoksista on määrätty yhtäläinen
rangaistus, tämä rangaistus tuomittava ja kummassakin tapauksessa siihen
lisättävä korkeintaan kolme neljännestä niistä rangaistuksista, jotka muuten
olisi pitänyt toisista rikoksista tulla. Jos joku säädetyistä rangaistuksista
on kovempaa lajia, kuin mitä ankarin rangaistus on; niin viimemainittu
rangaistus on muunnettava kovemmanlajiseksi ja senlajisena enennettävä
niinkuin sanottu on.

Muuten noudatettakoon seuraavaa:

1. Määräaikaista vapausrangaistusta älköön tuomittako pitempää aikaa kuin
   viisitoista vuotta kuritushuonetta ja kuusi vuotta vankeutta, taikka, jos
   jostakin rikoksesta on säädetty vankeutta pitempi aika kuin neljä vuotta,
   kaksi vuotta rikoksesta määrätyn pisimmän ajan lisäksi.

2. Vankeusrangaistus, joka on yhdistettävä määräaikaiseen kuritushuoneesen,
   muunnettakoon, neljännes siitä pois luettuna, kuritushuoneeksi. Jos siten
   syntyy päivän osia; ovat ne rangaistuksesta jätettävät pois.

3. Sakko, joka on vapausrangaistukseen yhdistettävä, muunnettakoon
   vankeudeksi 2 luvun 5 §:n mukaan, ja se rangaistus yhdistettäköön muuhun
   vapausrangaistukseen.

6 §.
++++

Jos joku on joutunut useampiin sakkomääriin vikapääksi, samalla
olematta kuolemanrangaistuksen tahi vapausrangaistuksen alainen, ovat sakot
yhdistettävät ja täysin määrin tuomittavat; ja määrätköön oikeus 2 luvun 5
§:ssä mainitun muuntorangaistuksen sakkojen yhteenlasketun määrän mukaan.

7 §.
++++

Jos edellä tässä luvussa mainituissa tapauksissa syyllinen on jostakin
rikoksesta julistettava viralta pantavaksi, viran toimituksesta
erotettavaksi, maan palvelukseen kelvottomaksi, tahi kansalaisluottamuksensa
menettäneeksi, taikka muun senkaltaisen seurauksen alaiseksi; tuomittakoon,
paitse yleistä lajia olevaa rangaistusta, myöskin sellainen seuraus.

8 §.
++++

Jos useat tuomiot, joilla sama henkilö on tuomittu rangaistukseen,
ovat yhtä haavaa pantavat täytäntöön; ilmoittakoon Keisarin ja Suuriruhtinaan
käskynhaltija siitä hovioikeuteen, jonka tulee rangaistukset yhdistää.

Jos ainoastaan sakkoa on tuomittu; älköön sellaista ilmoitusta tehtäkö,
paitse jos syylliseltä on havaittu puuttuvan varoja sakkojen yhteenlasketun
määrän suorittamiseen.

9 §.
++++

Jos joku, yhdestä tahi useammasta rikoksesta rangaistukseen
tuomittuna, on saatu syypääksi siihen, että hän, ennenkuin se rangaistus
tuomittiin, on tehnyt toisen rikoksen; on syyllinen, joko hän ei ensinkään
ole kärsinyt sitä rangaistusta, taikka on sen kärsinyt osaksi, tahi kokonaan,
tuomittava niinkuin hänet yhdellä kertaa olisi kaikista rikoksista oikeuteen
vedetty; ja oikeus määrätköön, että uudesta rangaistuksesta on luettava pois
mitä edellisestä rangaistuksesta jo ehkä on täytäntöön pantu.

10 §.
+++++

Jos joku, yhdestä tahi useammasta rikoksesta rangaistukseen
tuomittuna on, ennenkuin rangaistus on pantu täytäntöön, taikka ennenkuin hän
sen on täydelleen kärsinyt, uudestaan tehnyt rikoksen; on uuden rikoksen
rangaistus, 3, 4, 5 ja 6 §:n määräyksiä noudattamalla, yhdistettävä
edelliseen rangaistukseen taikka, jos osa siitä oli täytäntöön pantu, kun
uusi rikos tehtiin, siihen, mitä edellisestä rangaistuksesta silloin oli
jälellä. Näissä tapauksissa voidaan 5 §:ssä määrättyyn pisimpään
kuritushuone-rangaistuksen aikaan lisätä, joka kerta kun uusi syyte tehdään,
korkeintaan viisi vuotta, joten tämä aika, kun lukuun otetaan mitä syyllinen
edellisestä rangaistuksestaan oli kärsinyt, voi nousta ensimmäiseltä uudelta
syytteeltä korkeintaan kahdeksikymmeneksi vuodeksi, toiselta korkeintaan
viideksikolmatta vuodeksi, ja niin edespäin. Yhtäläisissä tapauksissa ja
samalla tavalla saattaa 5 §:ssä määrättyyn pisimpään vankeusrangaistus-
aikaan, joka kerta kun uusi syyte tehdään, lisätä korkeintaan kaksi vuotta.
Tuomiossa määrättäköön myöskin, että yhdistetystä rangaistuksesta on luettava
pois mitä edellisestä rangaistuksesta ehkä on pantu täytäntöön sen jälkeen
kuin uusi rikos tehtiin.

Kuinka elinkaudeksi kuritushuoneesen tuomittu on rangaistava, jos hän tekee
uuden rikoksen, siitä on 2 luvussa säädetty.

8 Luku.
-------
Ajasta, jonka kuluessa rikokset ovat pantavat syytteesen ja rangaistukset täytäntöön.
#####################################################################################

1 §.
++++

Oikeus panna rikos syytteesen olkoon rauennut:

1. kahdenkymmenen vuoden kuluttua, jos rikoksen kovin rangaistus on
   kuritushuonetta määräajaksi päälle kuuden vuoden;

2. kymmenen vuoden kuluttua, jos kovin rangaistus on kuritushuonetta päälle
   kahden vuoden ja korkeintaan kuusi vuotta, taikka vankeutta päälle neljän
   vuoden;

3. viiden vuoden kuluttua, jos se on kuritushuonetta korkeintaan kaksi
   vuotta, taikka vankeutta päälle yhden vuoden ja korkeintaan neljä vuotta;

4. kahden vuoden kuluttua, jos se on vankeutta korkeintaan yksi vuosi,
   taikka sakkoa;

5. yhden vuoden kuluttua, jos rikos on sellainen kuin 41, 42, 43 tahi 44
   luvussa sanotaan, taikka siihen verrattava.

Oikeus panna virkarikos syytteesen olkoon, jos kovin rangaistus rikoksesta
ei ole kuritushuonetta päälle kuuden vuoden, rauennut: kymmenen vuoden
kuluttua, jos rikoksesta on säädetty viraltapano, ja viiden vuoden kuluttua
muissa tapauksissa. Jos virkarikos käsittää toisenkin rikoksen, josta
pitemmän ajan kuluttua saa tehdä syytteen; olkoon pitempi aika voimassa
kumpaankin rikokseen nähden.

Oikeus panna syytteesen luetaan siitä päivästä, jolloin rikollinen teko
tapahtui, samaa päivää lukuun ottamatta.

Jos syytettä, lain mukaan, ei käy tekeminen ennenkuin avioeroa taikka
aviosopimuksen tahi avioliiton purkamista on haettu; luetaan aika siitä
päivästä, jolloin kanne tästä nostettiin, samaa päivää lukuun ottamatta. Jos
huoruuden-rikoksen syyttämisoikeuden ehtona on se, että huoruudessa
siitetylle lapselle on eläkettä tuomittu; luettakoon aika siitä päivästä,
jolloin tuomio sai lain voiman, samaa päivää lukuun ottamatta.

2 §.
++++

Syyte katsotaan alkaneeksi, milloin rikoksesta syytettävä on siitä
vangittu tahi laillisesti kutsuttu vastaamaan.

Jos rikoksessa on useita osallisia; älköön yhden vangitsemista taikka
kutsumista pidettäkö syytteenä toisia vastaan.

3 §.
++++

Jos syyte on alkanut 1 §:ssä sanotun ajan kuluessa, mutta keskeytynyt;
on oikeus ajaa syyte perille kestävä samassa §:ssä säädetyn ajan, lukien
siitä päivästä, jolloin syyte keskeytyi, samaa päivää lukuun ottamatta.

4 §.
++++

Kun laki säätää, ettei virallinen syyttäjä saa tehdä rikoksesta
syytettä, ellei asianomistaja ole ilmoittanut sitä syytteesen pantavaksi;
olkoon asianomistajan oikeus syyttää rikoksesta tahi ilmoittaa se syytteesen
rauennut, jos syytettä tahi sellaista ilmoitusta ei tehdä yhden vuoden
kuluessa siitä päivästä, jolloin hän rikoksesta sai tiedon; älköön kuitenkaan
syytettä tehtäkö 1 §:ssä säädetyn ajan kuluttua.

Jos asianomistaja syyttämisoikeutta varten määrätyn ajan kuluessa on
kuollut, käyttämättä sellaista oikeutta; olkoon hänen puolisollansa,
lapsillansa, vanhemmillansa, veljillänsä tahi sisarillansa valta ennen saman
ajan loppua syyttää rikoksesta tahi ilmoittaa se syytteesen, paitse jos
asianomistaja on tahtonut, ettei syytettä tehtäisi.

Asianomistajalla olkoon oikeus peräyttää ilmianto ennenkuin asia on
oikeudessa esillä ollut, sekä myös sikseen jättää itse ajamansa syyte,
ennenkuin alioikeuden tuomio asiassa on annettu. Sama oikeus olkoon,
asianomistajan kuoltua, hänen edellämainituilla omaisillaan.

5 §.
++++

Jos 4 §:ssä mainittu rikos tehdään sitä vastaan, joka on ymmärrystään
vailla, taikka joka ei ole täyteen ikään tullut; saa edusmies syyttää
rikoksesta tahi ilmoittaa sen syytteesen; ja noudatettakoon häneen nähden
mitä 4 §:ssä asianomistajasta on säädetty.

6 §.
++++

Jos sellaisen rikoksen, kuin 4 §:ssä mainitaan, on tehnyt edusmies
sitä vastaan, joka on ymmärrystään vailla, taikka joka ei ole täyteen ikään
tullut; saa virallinen syyttäjä tehdä rikoksesta syytteen, vaikkei sitä
olekaan syytteesen pantavaksi ilmoitettu.

7 §.
++++

Jos joku lainvoimaisen tuomion kautta on rangaistukseen tuomittu;
rauetkoon rangaistus, ellei sen täytäntöönpanoa ole aljettu:

1. kolmenkymmenen vuoden kuluessa, jos tuomio määrää kuritushuonetta
   määräajaksi päälle kuuden vuoden;

2. kahdenkymmenen vuoden kuluessa, jos se määrää kuritushuonetta päälle
   kahden vuoden ja korkeintaan kuusi vuotta, taikka vankeutta päälle neljän
   vuoden;

3. kymmenen vuoden kuluessa, jos se määrää kuritushuonetta korkeintaan
   kaksi vuotta, taikka vankeutta päälle yhden vuoden ja korkeintaan neljä
   vuotta; ja

4. viiden vuoden kuluessa, jos se määrää vankeutta korkeintaan yhden
   vuoden, taikka sakkoa.

Rangaistuksen täytäntöönpanoa varten tässä säädetyt ajat luetaan siitä
päivästä, jolloin tuomio annettiin, samaa päivää lukuun ottamatta.

Jos tuomio määrää jonkin edellämainituista rangaistuksista, sekä samalla
syyllisen kelvottomaksi maan palvelukseen, taikka kansalaisluottamuksensa
menettäneeksi, ja jos rangaistus, sen mukaan kuin tässä on säädetty, on
rauennut; on se kelvottomuus tahi menettäminen kuitenkin edelleen kestävä
tuomion määräämän ajan, lukien siitä päivästä, jolloin rangaistus raukesi,
samaa päivää lukuun ottamatta.

8 §.
++++

Jos tuomion täytäntöönpano on alkanut 7 §:ssä sanotun ajan kuluessa,
mutta keskeytynyt; on oikeus panna täytäntöön mitä rangaistuksesta on
jälellä, kestävä samassa §:ssä säädetyn ajan, lukien siitä päivästä, jolloin
täytäntöönpano keskeytyi, samaa päivää lukuun ottamatta.

9 §.
++++

Jos rikoksentekijä kuolee; rauetkoon oikeus panna rikos syytteesen ja
rangaistus täytäntöön.

9 Luku.
-------
Vahingonkorvauksesta.
#####################

1 §.
++++

Rikoksen kautta toiselle saatettu vahinko on syyllisen korvattava,
olkoonpa rikos tahallinen taikka tuottamuksesta tapahtunut.

Jos vahingon kärsinyt itsekin osaltaan on ollut vahinkoon syypää; taikka
jos joku muu rikokseen kuulumaton seikka on ollut vahinkoa aikaan
saattamassa; on vahingonkorvaus sen mukaan soviteltava.

2 §.
++++

Vahingonkorvaukseksi luetaan hyvitys:

1. tarpeellisista kuluista: niinkuin vahingoitetusta, hävitetystä tahi
   hukatusta tavarasta, taikka parantajan palkkaamiseen tahi muuhun sellaiseen;

2. tulojen tahi elatuksen vähentymisestä: niinkuin elinkeinon haittaamisen
   tahi ehkäisemisen, tai muun sellaisen seikan kautta; sekä

3. kivusta ja särystä, taikka viasta tahi muusta pysyväisestä haitasta;
   sekä myöskin kärsimisestä, jonka on vaikuttanut väkisinmakaaminen, vapauden
   kadottaminen tahi muu senkaltainen syy.

3 §.
++++

Jos surmatun vaimo tahi lapset rikoksen johdosta jäävät tarpeellista
elatusta vaille; on heille, rikoksentekijän varoihin sekä muihin kohtiin
katsoen, tuomittava vahingonkorvaukseksi mitä vaimo tahi lapset tarvitsevat,
siksi kuin itse voivat itsensä elättää; ja määrättäköön se vahingonkorvaus
suoritettavaksi joko yhdellä kertaa taikka eri aikoina.

4 §.
++++

Jos kaksi tahi useammat ovat olleet rikoksessa osallisina; vastatkoon
kukin heistä täyden vahingonkorvauksen suorittamisesta. Joka on vikapää
rangaistukseen 32 luvun mukaan, vastatkoon myöskin sen omaisuuden
korvaamisesta, johon hän on rikollisella tavalla ryhtynyt.

Mitä rikoksentekijän näissä tapauksissa on täytynyt suorittaa päälle oman
osuutensa, olkoon hän oikeutettu toisilta vaatimaan takaisin.

5 §.
++++

Jos viittätoista vuotta nuorempi, taikka mielipuoli tahi muu syyhyn
mahdoton on tehnyt vahingon, ja jos se, joka siitä, ettei hän ole pitänyt
semmoista henkilöä silmällä, taikka muusta sellaisesta tuottamuksesta on
tuomittu korvaamaan vahinko, ei voi vahingonkorvausta maksaa; suoritettakoon
se rikoksentekijän omaisuudesta.

6 §.
++++

Jos rangaistus tahi rikoksen syyttämisoikeus on rauennut, taikka jos
rikoksentekijä on rangaistu, taikka jos rikoksesta ei ole syytettä tehty;
olkoon asianomistajalla kuitenkin valta hakea vahingonkorvausta sen ajan
kuluessa, joka on säädetty kannevaltaa varten velka-asioissa. Jos oikeus
panna rikos syytteesen kestää pitemmän ajan; olkoon sama verta aikaa
vahingonkorvauksenkin hakemiseen.

7 §.
++++

Oikeus hakea vahingonkorvausta menetetystä tavarasta rauetkoon, ellei
kannetta nosteta yhden vuoden kuluessa, lukien siitä päivästä, samaa päivää
lukuun ottamatta, jolloin se tuomio, minkä kautta tavara päätettiin
menetetyksi, sai laillisen voiman.

8 §.
++++

Jos asianomistaja kuolee; älköön hänen oikeutensa omistajilla olko
valtaa hakea sitä vahingonkorvausta, joka 2 §:n 3 kohdassa mainitaan.

10 Luku.
--------
Uskontorikoksista.
##################

1 §.
++++

Joka julkisesti pilkkaa Jumalaa, rangaistakoon kuritushuoneella
korkeintaan neljäksi vuodeksi tahi vankeudella. Jos se tapahtuu
ajattelemattomuudesta tahi pikaisuudesta; olkoon rangaistus sakkoa tahi
vankeutta korkeintaan kuusi kuukautta.

2 §.
++++

Joka julkisesti tekee pilkkaa Jumalan pyhästä sanasta, taikka jonkun
Suomessa tunnustetun, luvallisen tahi suvaitun uskokunnan opista,
sakramenteista tahi kirkollisista tavoista; rangaistakoon vankeudella
korkeintaan kuudeksi kuukaudeksi tai enintään kahdensadan markan sakolla.

3 §.
++++

Joka väkivallalla tahi väkivaltaa uhaten tahallansa estää jonkun
Suomessa tunnustetun, luvallisen tahi suvaitun uskokunnan pitämästä
jumalanpalvelusta tahi muuta kirkollista toimitusta tai uskonnonharjotusta;
rangaistakoon vankeudella korkeintaan kahdeksi vuodeksi.

Yritys on rangaistava.

Jos joku meluamalla tahi muulla tavoin pahennusta aikaan saattamalla
tahallansa häiritsee sellaista jumalanpalvelusta, kirkollista toimitusta tahi
uskonnonharjotusta; olkoon rangaistus vankeutta korkeintaan kuusi kuukautta
taikka sakkoa enintään kolmesataa markkaa.

4 §.
++++

Joka 3 §:ssä sanotulla tavalla estää tahi häiritsee Suomessa
tunnustelun, luvallisen tahi suvaitun uskokunnan jäsenien hartauden-
harjotusta yksityisessä kokouksessa, rangaistakoon, jos hän sai sellaisen
harjotuksen estetyksi, sakolla tahi vankeudella korkeintaan kahdeksaksi
kuukaudeksi, ja, jos hän häiritsi sitä, enintään kolmensadan markan sakolla.

5 §.
++++

Jos joku pakottamalla, kavaluudella, lahjalla taikka ajallista etua
lupaamalla taivuttaa jonkun Suomessa tunnustetun, luvallisen tahi suvaitun
uskokunnan jäsenen kääntymään toiseen uskonoppiin, taikka kasteella tahi
muulla toimella saa jonkun, joka ei ole yhtäkolmatta vuotta täyttänyt,
otetuksi loiseen uskonoppiin, kuin missä hän on kasvatettava; rangaistakoon
vankeudella korkeintaan kahdeksi vuodeksi, taikka vähintään viidenkymmenen ja
enintään neljän tuhannen markan sakolla.

Yritys on rangaistava.

Jos syyllinen ei ole Suomen kansalainen; on hän samalla tuomittava,
rangaistuksen kärsittyänsä, maasta karkotettavaksi, jos rikos on sen
arvoinen.

6 §.
++++

Joka estää palvelijaansa tahi muuta talonväkeänsä olemasta
jumalanpalveluksessa, niin että hän harvoin tai ei milloinkaan salli heidän
ottaa siihen osaa; rangaistakoon enintään kolmensadan markan sakolla.

Syytettä tässä §:ssä mainitusta rikoksesta älköön virallinen syyttäjä
tehkö, ellei asianomistaja ole sitä tehtäväksi ilmoittanut.

11 Luku.
--------
Valtiopetoksesta.
#################

1 §.
++++

Joka, aikoen surmata Keisarin ja Suuriruhtinaan, ottaa hänet hengeltä,
taikka sitä yrittää, tuomittakoon valtiopetoksesta kuolemanrangaistukseen.

2 §.
++++

Joka, aikoen:

1. viedä Keisarilta ja Suuriruhtinaalta vapauden, saattaa hänet vihollisen
tahi kapinoitsijan valtaan, riistää häneltä hallituksen, taikka tehdä hänet
kykenemättömäksi sitä pitämään;

2. saattaa Suomenmaan tahi jonkun osan siitä, taikka Venäjän aluetta
vieraan vallan alle; taikka irrottaa jonkun osan Suomenmaata Venäjän
Keisarikunnasta; taikka

3. laittomalla tavalla kumota tahi muuttaa Suomen valtiotilaa tahi Suomen
perustuslakia, taikka Venäjän valtiotilaa, taikka purkaa Suomenmaan ja
Keisarikunnan välisen yhdistyksen, taikka rikkoa vallanperimyksestä säädetyn
järjestyksen;

tekee teon, jolla hän aikomuksensa toteuttaa taikka sitä yrittää,
rangaistakoon valtiopetoksesta kuritushuoneella elinkaudeksi taikka vähintään
kahdeksaksi ja enintään kahdeksitoista vuodeksi.

3 §.
++++

Jos kaksi tahi useammat ovat keskenänsä sopineet tekemään
valtiopetoksen; rangaistakoon jokainen heistä sellaisesta salahankkeesta
kuritushuoneella vähintään yhdeksi ja enintään kahdeksaksi vuodeksi.

4 §.
++++

Joka, valtiopetoksen aikomuksessa, rupeaa yhteyteen vieraan
hallituksen kanssa, taikka väärin käyttää hänelle uskottua virkavaltaa,
taikka hankkii väkeä tahi aseita, taikka tekee muun sellaisen valmistelun,
rangaistakoon kuritushuoneella vähintään yhdeksi ja enintään kahdeksaksi
vuodeksi. Jos joku senkaltaisessa aikomuksessa liittäytyy sellaiseen väkeen;
tuomittakoon kuritushuoneesen korkeintaan kahdeksi vuodeksi.

5 §.
++++

Mitä 4 luvun 2 §:ssä on säädetty rikoksen yrityksestä koskee myöskin
valtiopetoksen yritystä sekä sen valmistelua.

6 §.
++++

Tässä luvussa säädettyyn rangaistukseen vikapää tuomittakoon myöskin,
milloin rikoksen laatu siihen antaa aihetta, kansalaisluottamuksensa
menettäneeksi.

12 Luku.
--------
Maanpetoksesta ja muista rikoksista Suomen tahi Venäjän turvallisuutta vastaan.
###############################################################################

1 §.
++++

Suomen mies, joka vieraan maan palveluksessa sodan aikana käyttää
aseita Suomea, Venäjää tahi näiden sotaliittolaisia vastaan, rangaistakoon
maanpetoksesta kuritushuoneella elinkaudeksi taikka vähintään kahdeksaksi ja
enintään kahdeksitoista vuodeksi. Jos asianhaarat ovat erittäin lieventävät;
tuomittakoon kuritushuonetta vähintään neljä ja enintään kahdeksan vuotta.

2 §.
++++

Suomen mies, joka, sittenkun sota on julistettu tahi alkanut,
vihollisen eduksi tahallansa:

1. saattaa vihollisen valtaan sotaväkeä, kaupungin, sataman, linnan,
linnoituksen, solan tahi muun puolustuspaikan, sotalaivan, sotakassan,
varasto- tai asehuoneen, ase- tahi muita sotatarvevaroja taikka ruokavaroja,
taikka jotakin sellaista hävittää tahi turmelee, taikka vahingoittaa
salpausta, telegrafia, telefonia, rautatietä, siltaa tahi muuta senkaltaista;

2. estää sotaväen käyttämistä vihollista vastaan, taikka viettelee sitä
vihollisen puolelle karkaamaan, taikka kapinaan tai muuhun uskottomuuteen,
taikka viholliselle pestaa tahi hankkii sotaväkeä;

3. viholliselle ilmaisee sotavoiman asemaa tahi sen liikkeitä, taikka
neuvotteluja, taikka antaa sille kartan, piirustuksen tahi selityksen
puolustuslaitoksesta, satamasta, kulkuväylästä tahi tiestä; taikka

4. palvelee vihollista oppaana tahi vakojana, taikka hankkii sille oppaan
tahi vakojan, taikka auttaa, suojelee tahi kätkee vihollisen vakojaa;

rangaistakoon maanpetoksesta kuritushuoneella elinkaudeksi tahi vähintään
neljäksi ja enintään kahdeksitoista vuodeksi.

Yritys on rangaistava.

3 §.
++++

Suomen mies, joka muulla kuin nyt sanotulla tavalla tahallansa auttaa
vihollista, taikka vihollisen eduksi vahingoittaa Suomea, Venäjää tahi näiden
sotaliittolaisia, rangaistakoon sellaisesta maanpetoksesta kuritushuoneella
vähintään yhdeksi ja enintään kahdeksaksi vuodeksi.

Yritys on rangaistava.

4 §.
++++

Jos se, joka ei ole Suomen kansalainen, mutta Suomessa oleskelee tahi
on Suomen palveluksessa, tekee sellaisen rikoksen, kuin 1, 2 tahi 3 §:ssä
mainitaan; rangaistakoon siitä samalla tavalla kuin Suomen mies.

5 §.
++++

Jos Suomen mies, tai Suomessa oleskeleva Venäjän mies kehottaa
vierasta valtaa sotahyökkäykseen valtakuntaa vastaan; on hän sellaisesta
salahankkeesta rangaistava kuritushuoneella vähintään kahdeksi ja enintään
kahdeksaksi vuodeksi, mutta jos sota sen johdosta syttyy, maanpetoksesta
kuritushuoneella vähintään kuudeksi ja enintään kahdeksitoista vuodeksi.

6 §.
++++

Joka ottaa lahjan vieraalta vallalta edistääksensä sen etua Suomen
tahi Venäjän vahingoksi, rangaistakoon kuritushuoneella korkeintaan kuudeksi
vuodeksi.

Lahja tahi sen arvo olkoon menetetty.

7 §.
++++

Jos se, joka on uskottu tietämään salaisen keskustelun, neuvottelun
tahi päätöksen asiassa, jonka varassa Suomen tahi Venäjän oikeus tai
turvallisuus on, ilmaisee keskustelun, neuvottelun tahi päätöksen, taikka
luvatta julkaisee tahi tekee tiettäväksi asiakirjan, joka sellaista koskee;
rangaistakoon kuritushuoneella vähintään kahdeksi ja enintään kymmeneksi
vuodeksi, Jos asianhaarat ovat erittäin lieventävät; olkoon rangaistus
kuritushuonetta korkeintaan kaksi vuotta.

Yritys on rangaistava.

8 §.
++++

Jos joku tahallansa väärentää, hävittää, turmelee, kätkee tahi salaa
asiakirjan, joka sisältää todistuksia Suomen tahi Venäjän oikeudesta tahi
turvallisuudesta, ja jos hän tietää asiakirjan tärkeyden; rangaistakoon
kuritushuoneella vähintään kahdeksi ja enintään kymmeneksi vuodeksi.

Yritys on rangaistava.

9 §.
++++

Tässä luvussa säädettyyn rangaistukseen vikapää tuomittakoon myöskin,
milloin rikoksen laatu siihen antaa aihetta, kansalaisluottamuksensa
menettäneeksi.

13 Luku.
--------
Majesteetinrikoksesta, sekä väkivallasta ja kunnianloukkauksesta Keisarillisen perhekunnan jäseniä vastaan. 
###########################################################################################################

1 §.
++++

Jos joku muussa kuin 11 luvussa mainitussa tapauksessa tahallansa
pahoin pitelee Keisaria ja Suuriruhtinasta, taikka tekee hänelle muuta
tahallista väkivaltaa; tuomittakoon majesteetinrikoksesta
kuolemanrangaistukseen, taikka kuritushuoneesen elinkaudeksi, tahi vähintään
kahdeksaksi ja enintään kahdeksitoista vuodeksi.

Yritys on rangaistava.

2 §.
++++

Joka julkeaa loukata Keisarin ja Suuriruhtinaan kunniaa, rangaistakoon
majesteetinrikoksesta kuritushuoneella enintään neljäksi vuodeksi taikka
vankeudella vähintään kuudeksi kuukaudeksi.

3 §.
++++

Joka murhaa tahi tahallansa tappaa Keisarinnan, Perintöruhtinaan,
Leskikeisarinnan tahi muun Keisarillisen perhekunnan jäsenen, tuomittakoon
kuolemanrangaistukseen. Jos joku tahallansa muulla tavoin pitelee pahoin
Keisarinnaa, Perintöruhtinasta tahi Leskikeisarinnaa taikka tekee heille
muuta väkivaltaa; rangaistakoon kuritushuoneella vähintään neljäksi ja
enintään kahdeksitoista vuodeksi tahi elinkaudeksi, taikka huokeammissa
tapauksissa vankeudella vähintään yhdeksi vuodeksi. Jos se tehdään muulle
Keisarillisen perhekunnan jäsenelle; olkoon rangaistus kuritushuonetta
enintään kaksitoista vuotta tahi vankeutta vähintään kuusi kuukautta.

Tässä §:ssä mainittujen rikosten yritys on rangaistava.

4 §.
++++

Joka julkeaa loukata Keisarinnan, Perintöruhtinaan, Leskikeisarinnan
tahi muun Keisarillisen perhekunnan jäsenen kunniaa, rangaistakoon
kuritushuoneella tahi vankeudella enintään kolmeksi vuodeksi.

Sama olkoon laki, jos kahdenkymmenen vuoden kuluessa Keisarin, Keisarinnan
tahi Perintöruhtinaan kuoltua heitä vastaan tehdään kunnianloukkaus.

5 §.
++++

Syytettä tässä luvussa mainitusta kunnianloukkauksesta älköön
virallinen syyttäjä tehkö, ellei Keisari ja Suuriruhtinas siihen anna lupaa.

14 Luku.
--------
Rikoksista ystävyydessä olevaa valtiota vastaan.
################################################

1 §.
++++

Joka murhaa, tahallansa taikka muuten tappaa ystävyydessä olevan
valtion päämiehen, tuomittakoon murhasta kuolemanrangaistukseen, tahallisesta
taposta kuritushuoneesen elinkaudeksi ja muusta taposta kuritushuoneesen
vähintään neljäksi ja enintään kahdeksitoista vuodeksi.

Sellaisen murhan taikka tahallisen tapon yritys on rangaistava.

Muusta väkivallasta ystävyydessä olevan valtion päämiestä vastaan, taikka
sellaisen väkivallan rangaistavasta yrityksestä tuomittakoon, asian laadun
mukaan, se rangaistus, joka tässä laissa on säädetty samallaisesta
väkivallasta muita vastaan; ja pidettäköön erittäin raskauttavana se seikka,
että rikos on tehty vieraan valtion päämiestä vastaan.

2 §.
++++

Joka on syypää kunnianloukkaukseen ystävyydessä olevan valtion
päämiestä vastaan, rangaistakoon vankeudella vähintään kahdeksi kuukaudeksi
ja enintään kolmeksi vuodeksi tahi vähintään kolmensadan markan sakolla.

3 §.
++++

Jos joku loukkaa ystävyydessä olevaa valtiota siten, että hänen
tekoansa, Suomenmaata vastaan tehtynä, pidettäisiin valtiopetoksena taikka
rangaistavana yrityksenä tahi rangaistavana valmisteluna sellaiseen
rikokseen; on syyllinen, siihen katsoen, mitä siitä 11 luvussa on säädetty,
rangaistava kuritushuoneella korkeintaan kahdeksitoista vuodeksi taikka
vankeudella.

4 §.
++++

Jos pahoinpitely taikka muu väkivalta taikka kunnianloukkaus tapahtuu
Keisarin ja Suuriruhtinaan luona toimivaa vieraan valtion lähettilästä
vastaan; olkoon rangaistus pahoinpitelystä tahi väkivallasta vankeutta
vähintään neljä kuukautta, ellei rikoksesta ole toisessa lainpaikassa
kovempaa rangaistusta säädetty, sekä kunnianloukkauksesta vankeutta vähintään
kaksi kuukautta ja enintään kaksi vuotta, taikka sakkoa vähintään sata
markkaa.

5 §.
++++

Syytettä tämän luvun mukaan rangaistavasta rikoksesta älköön
virallinen syyttäjä tehkö, ellei vieraan valtion hallitus pyydä syytettä
tehtäväksi, taikka Keisari ja Suuriruhtinas sitä määrää.

15 Luku.
--------
Rikoksista maan Valtiosäätyjä vastaan ja toisen vaalioikeuden tahi äänivallan häiritsemisestä.
##############################################################################################

1 §.
++++

Joka valtiopäivillä väkivaltaisesti tahi väkivaltaa uhaten häiritsee
maan Valtiosäätyjen, niiden valiokuntain tahi jonkun säädyn neuvottelu- tahi
päätösvapautta, taikka estää heitä kokoontumasta, taikka sitä yrittää,
rangaistakoon kuritushuoneella vähintään kahdeksi ja enintään kahdeksitoista
vuodeksi.

Miten se on rangaistava, joka muutoin sanoilla tahi töillä hätyyttää
valtiopäivämiestä, taikka säädyn tai valiokunnan palvelusmiehiä, siitä
säädetään valtiopäivä-järjestyksessä.

2 §.
++++

Joka julkista toimimiestä tai yleistä virkamiestä valittaessa, taikka
muuta yleistä asiaa käsiteltäessä, väkivallalla tahi väkivaltaa uhaten
tahallansa häiritsee tahi estää toista hänen vaalioikeutensa tahi
äänivaltansa käyttämisessä, rangaistakoon vankeudella korkeintaan yhdeksi
vuodeksi.

Yritys on rangaistava.

Vaalivapauden häiritsemisestä valtiopäivämiestä valittaessa säädetään
rangaistus valtiopäivä-järjestyksessä.

3 §.
++++

Jos joku ostaa taikka myy ääniä yleisissä asioissa, niinkuin vaalia
varten valtiopäivämies-toimeen tahi muuhun julkiseen toimeen tai yleiseen
virkaan, taikka valtuuskirjan ritarihuoneessa istumista varten; rangaistakoon
vankeudella korkeintaan yhdeksi vuodeksi tahi sakolla.

4 §.
++++

Jos joku sanoo itsensä toiseksi ja tämän nimessä ottaa osaa sellaiseen
yleiseen asiaan, kuin 3 §:ssä sanotaan; taikka jos joku vilpillisesti tahi
muulla tavalla tahallansa saa aikaan sen, ettei äänestyksen tahi vaalin
päätös tule oikea, taikka ettei sitä saada selville; rangaistakoon
vankeudella korkeintaan kahdeksi vuodeksi.

5 §.
++++

Jos virkamies virkatoimessaan joutuu tässä luvussa säädettyyn
rangaistukseen vikapääksi; pantakoon sitä paitse viralta.

16 Luku.
--------
Rikoksista julkista viranomaista ja yleistä järjestystä vastaan. 
################################################################

1 §.
++++

Joka väkivallalla tahi väkivaltaa uhaten pakottaa tahi koettaa
pakottaa virkamiestä tekemään tahi tekemättä jättämään virkatoimen, taikka
sanotulla tavalla tekee hänelle vastarintaa virka-asioissa, taikka muuten
harjottaa väkivaltaa virkamiestä vastaan viran toimituksessa tahi
kostaaksensa hänelle virkatoimesta, rangaistakoon kuritushuoneella enintään
neljäksi vuodeksi tahi vankeudella vähintään kolmeksi kuukaudeksi, taikka,
jos asianhaarat ovat erittäin lieventävät, vankeudella korkeintaan kolmeksi
kuukaudeksi tahi vähintään viidenkymmenen ja enintään viidensadan markan
sakolla.

Jos vastamainittu teko tehdään sille, joka on määrätty tahi valittu olemaan
julkisessa toimituksessa apuna, taikka vartijalle tahi vahtimiehelle tahi
muulle palvelusta toimittavalle sotilaalle; olkoon sama laki.

2 §.
++++

Joka tahallansa, väkivaltaa kuitenkaan käyttämättä tahi uhkaamatta,
tekee haittaa virantoimituksessa olevalle virkamiehelle, rangaistakoon
vankeudella korkeintaan kolmeksi kuukaudeksi tahi enintään kolmensadan markan
sakolla.

Sama olkoon laki, jos rikos tehdään jotakuta 1 §:n 2 momentissa mainittua
vastaan, taikka sitä vastaan, joka on saanut luvan pitää kotietsintöä.

3 §.
++++

Jos väkeä paljon kokoontuu yhteen ja väkijoukko osottaa aikovansa
yksin toimin tehdä 1 §:ssä mainitun rikoksen, taikka muuten häiritä yleistä
turvallisuutta ja järjestystä, eikä hajaannu 6 §:ssä säädetyn kehotuksen
saatuansa; rangaistakoon metelistä, yllyttäjä ja johtaja vankeudella
korkeintaan kahdeksi vuodeksi, sekä muista jokainen, joka ei ole kehoitusta
totellut, vankeudella korkeintaan kuudeksi kuukaudeksi tahi enintään
viidensadan markan sakolla.

4 §.
++++

Jos kokoontunut väkijoukko yksin toimin tekee 1 §:ssä sanotun
rikoksen; rangaistakoon yllyttäjä ja johtaja sekä jokainen, joka sellaisen
rikoksen tekemiseen on ottanut osaa, kapinasta kuritushuoneella vähintään
yhdeksi ja niintään yhdeksäksi vuodeksi, taikka, jos asianhaarat ovat
erittäin lieventävät, vankeudella vähintään kuudeksi kuukaudeksi. Muu
kapinassa osallinen tuomittakoon kuritushuoneesen tahi vankeuteen korkeintaan
kolmeksi vuodeksi, taikka, jos asianhaarat ovat erittäin lieventävät,
vähintään sadan markan sakkoon.

5 §.
++++

Jos kokoontunut väkijoukko yksin toimin on muissa kuin 1 §:ssä
mainituissa tapauksissa jotakuta väkivaltaisesti pidellyt, taikka
väkivallalla ryhtynyt yleiseen tahi yksityiseen omaisuuteen, taikka riistänyt
omaisuutta; tuomittakoon yllyttäjä ja johtaja sekä jokainen väkivallassa tahi
riistämisessä osallinen kuritushuoneesen korkeintaan kahdeksaksi vuodeksi,
taikka, jos asianhaarat ovat erittäin lieventävät, vankeuteen vähintään
kolmeksi kuukaudeksi, sekä muut kukin vankeuteen korkeintaan kuudeksi
kuukaudeksi tahi sakkoon.

6 §.
++++

Jos väkijoukko on osottanut aikovansa tehdä kapinaa taikka häiritä
yleistä turvallisuutta tahi järjestystä; niin paikalla olevan siviili-
virkamiehen, se on Keisarin ja Suuriruhtinaan käskynhaltijan, kruununvoudin,
nimismiehen, pormestarin, järjestysmiehen, poliisimestarin, taikka sellaisen
virkamiehen sijaisen tulee kolme kertaa Keisarin ja Suuriruhtinaan nimessä
kuuluvasti käskeä väkijoukkoa kohta hajaantumaan. Ellei väkijoukko hajaannu;
käytettäköön asevoimaa kapinan tahi metelin asettamiseksi. Jos väkijoukko
niin äkkiä ryhtyy väkivaltaan, ettei viranomainen voi menetellä niin kuin
vasta sanottiin; olkoon viranomaisella valta määrätä, että väkijoukko on heti
asevoimalla hajoitettava. Älköön kummassakaan tapauksessa käytettäkö terä-
tai ampuma-aseita aikaisemmin, älköönkä aseita kauemmin, kuin mitä kapinan
tahi metelin asettamiseksi välttämättömästi on tarpeen.

Jos asevoimaa on laillisesti käytetty niin kuin tässä on sanottu, ja jos
joku väkijoukosta siinä sai haavan tahi surman; olkoon sinään.

7 §.
++++

Jos joku kokoo aseellista väkeä, taikka pitää kotiluvan saanutta
sotaväkeä koossa, tehdäkseen sillä rikoksen yleistä turvallisuutta tahi
järjestystä vastaan; rangaistakoon, ellei rikos ole 11 luvun alainen,
kuritushuoneella korkeintaan neljäksi vuodeksi taikka vankeudella.

8 §.
++++

Joka julkisesti väkijoukossa taikka kirjoituksella tahi muulla
esittelyllä, minkä hän on levittänyt, taikka julki pannut, tahi näkyville
asettanut, on koettanut vietellä rikoksen tekemiseen, tuomittakoon, jos sen
johdosta rikos tahi rangaistava yritys tehtiin, yllyttäjänä. Jos kehotuksesta
ei sellaista seurannut; rangaistakoon syyllinen, jos hän koetti vietellä
valtiopetokseen tahi maanpetokseen, kuritushuoneella vähintään yhdeksi ja
enintään viideksi vuodeksi taikka vankeudella vähintään yhdeksi vuodeksi,
mutta, jos hän kehotti muuhun rikokseen, vankeudella korkeintaan kahdeksi
vuodeksi tahi sakolla. Älköön hänelle kuitenkaan tuomittako kovempaa
rangaistusta, kuin mitä yllytyksestä rikokseen olisi saattanut tulla.

Jos joku sanotulla tavalla kehottaa tottelemattomuuteen lakia tahi
laillisia sääntöjä vastaan; rangaistakoon vankeudella korkeintaan yhdeksi
vuodeksi taikka enintään viidensadan markan sakolla.

9 §.
++++

Jos lailliselta siviili-viranomaiselta tahi sen palvelusmieheltä
kielletään pääsö yleiseen kokoukseen, joka julkisesta tahi yksityisestä
toimesta pidetään yleisen asian keskustelemista varten; vetäköön jokainen
sellaisesta kiellosta tahi sen päättämisestä osallinen sakkoa enintään
kolmesataa markkaa, ja 6 §:ssä nimitetyllä viranomaisella olkoon siinä
tapauksessa oikeus hajoittaa kokous. Jos yleisö sellaisessa kokouksessa
ryhtyy johonkin, joka on vastoin lakia tahi häiritsee yleistä järjestystä;
saattakoon sellainen viranomainen silloinkin hajoittaa kokouksen. Joka ei
tottele viranomaisen käskyä kokouksen hajoittamisesta, vetäköön sakkoa
enintään kaksisataa markkaa.

10 §.
+++++

Joka tahallansa vapauttaa vangin rangaistuslaitoksesta, vankilasta
tahi muusta säilystä, taikka sen huostasta, joka häntä vartioitsee, saattaa
tahi kuljettaa, taikka auttaa vangin tahi karanneen ja kiinni otettavan
karkuun pääsemään, rangaistakoon kuritushuoneella korkeintaan kolmeksi
vuodeksi tahi vankeudella vähintään kahdeksi kuukaudeksi ja enintään kolmeksi
vuodeksi.

Jos rikoksentekijä on vangin kanssa suoraan ylenevässä tai alenevassa
sukulaisuudessa tahi lankoudessa, hänen puolisonsa, kasvatusisänsä,
kasvatusäitinsä tai kasvattinsa, taikka hänen veljensä tai sisarensa tahi
jommankumman puoliso, taikka hänen kihlattunsa; olkoon rangaistus vankeutta
enintään kaksi vuotta taikka sakkoa vähintään sata markkaa.

Yritys on rangaistava.

11 §.
+++++

Jos se, joka on saanut toimekseen vangin vartioimisen, saattamisen
tahi kuljettamisen, tahallansa on päästänyt hänet irti tahi edistänyt hänen
karkaamistaan; rangaistakoon kuritushuoneella enintään neljäksi vuodeksi tahi
vankeudella vähintään kolmeksi kuukaudeksi.

Yritys on rangaistava.

Jos sellainen henkilö tuottamuksensa kautta on syynä vangin karkaamiseen;
tuomittakoon vankeutta korkeintaan kuusi kuukautta taikka sakkoa enintään
viisisataa markkaa.

Jos näissä tapauksissa syyllinen on vanginhoitaja tahi vanginkuljettaja;
julistettakoon, jos rikos on sen arvoinen, sellaiseen toimeen vastedes
kelpaamattomaksi.

Miten virkamies, joka tekee nyt sanotun rikoksen, on rangaistava, siitä
säädetään 40 luvussa.

12 §.
+++++

Jos vankeja on liittäytynyt yhteen ja he yhdessä ovat tehneet
väkivaltaa sille, jonka huostassa tai vartioitavina he ovat, taikka
väkivallalla tahi väkivaltaa uhaten tehneet hänelle vastarintaa taikka
pakottaneet tahi yrittäneet pakottaa häntä johonkin tekoon, taikka
murtautuneet tahi yrittäneet murtautua vankihuoneesta tahi muusta säilystä;
rangaistakoon salakapinasta jokainen, joka on väkivallan tekoon tahi
uhkaukseen syypää, kuritushuoneella korkeintaan kahdeksaksi vuodeksi, ja muut
kukin kuritushuoneella enintään neljäksi vuodeksi taikka vankeudella
vähintään kuudeksi kuukaudeksi.

13 §.
+++++

Joka virkamiehelle tahi muulle sellaiselle henkilölle, kuin 1 §:ssä
mainitaan, antaa, lupaa tahi tarjoo lahjoman, saattaaksensa hänet toimessaan
vääryyttä edistämään, rangaistakoon vankeudella korkeintaan kolmeksi
kuukaudeksi taikka enintään viidensadan markan sakolla, ja lahjoma tahi sen
arvo menetettäköön.

14 §.
+++++

Joka luvattomasti itse tekee ulosoton taikka muuta omankäden-
oikeutta, rangaistakoon enintään kahdensadan markan sakolla tahi vankeudella
korkeintaan kahdeksi kuukaudeksi, ellei rikoksesta toisessa lainpaikassa ole
kovempaa rangaistusta säädetty.

Jos joku muuten ilman laillista oikeutta on ryhtynyt toimeen, jonka
ainoastaan asianomainen virkamies saa tehdä; rangaistakoon vankeudella
korkeintaan kuudeksi kuukaudeksi taikka enintään kolmensadan markan sakolla.
Jos hän sen teki petollisessa aikomuksessa; olkoon rangaistus vankeutta
korkeintaan kaksi vuotta.

15 §.
+++++

Jos joku tahallansa hävittää, turmelee, kätkee tahi anastaa yleisen
peruskirjan, pöytäkirjan, oikeudenkäynti-kirjan tahi muun asiakirjan tai
kirjoituksen, joka säilytetään yleisessä arkistossa taikka virastossa tahi
virkamiehen luona, taikka joka viran puolesta on virastolle tahi
virkamiehelle annettu; rangaistakoon, ellei rikos ole 12 luvun alainen,
vankeudella.

16 §.
+++++

Joka luvattomasti ottaa paikaltaan taikka tahallansa turmelee tahi
pilaa julkisen viraston tahi virkamiehen kuulutuksen, joka yleisön tiedoksi
on julki pantu, vetäköön sakkoa enintään kolmesataa markkaa.

17 §.
+++++

Joka, ilman lupaa, tahallansa murtaa viraston tahi virkamiehen
sinetin, jolla esine tahi kirjoitus on suljettu, rangaistakoon sakolla tahi
vankeudella korkeintaan kuudeksi kuukaudeksi.

Jos joku tahallansa liikuttaa takavarikkoon otettua, ulosoton-alaista tahi
kiinnipantua tavaraa; olkoon sama laki.

18 §.
+++++

Jos joku vastoin laillista kieltoa hukkaa tahi luovuttaa irtainta
tahi kiinteätä omaisuutta taikka antaa toisen omaisuutta ulos; rangaistakoon
sakolla tahi vankeudella korkeintaan kolmeksi kuukaudeksi.

19 §.
+++++

Joka tietää valtiopetoksen, maanpetoksen, murhan, ryöstön tahi jonkun
25 luvun 1 §:ssä, tahi 37 luvun 1, 2 tahi 4 §:ssä mainitun rikoksen, taikka
34 luvussa mainitun toisen hengelle tai terveydelle vaarallisen rikoksen,
olevan hankkeissa, eikä ajoissa, kun rikosta vielä kävisi estäminen, anna
siitä tietoa viranomaiselle tahi sille, jota vaara uhkaa; rangaistakoon, jos
rikos tahi rangaistava yritys tapahtuu, vankeudella korkeintaan kuudeksi
kuukaudeksi taikka sakolla.

Sellaisesta laiminlyömisestä älköön kuitenkaan ketään rangaistukseen
tuomittako, jos hänen olisi rikoksen estämiseksi täytynyt ilmaista joku 10
§:n 2 momentissa mainituista henkilöistä.

20 §.
+++++

Jos joku, saatuansa tietää rikoksen tapahtuneeksi, on kätkenyt
rikoksentekijän tahi ollut hänen kätkemistään auttamassa, taikka edistänyt
rikoksentekijän pakoa taikka ollut hänelle apuna rikoksen salaamisessa tahi
sitä koskevain todisteiden hävittämisessä; rangaistakoon enintään viidensadan
markan sakolla tahi vankeudella korkeintaan yhdeksi vuodeksi. Jos hän sen
teki oman voiton pyynnöstä; olkoon rangaistus vankeutta enintään kaksi vuotta
tahi sakkoa. Älköön kuitenkaan rangaistusta määrättäkö korkeampaa, kuin mikä
syylliselle olisi voitu tuomita avun-annosta siihen rikokseen.

Tässä §:ssä säädettyä rangaistusta älköön kuitenkaan tuomittako kenellekään
10 §:n 2 momentissa mainituista henkilöistä, älköönkä myöskään milloin rikos
on 41, 42, 43 ja 44 luvussa nimitetty tahi niihin verrattava.

21 §.
+++++

Joka tahallansa viettelee tahi auttaa Suomen tahi Venäjän sotilasta
karkaamaan, taikka salaa karannutta, rangaistakoon vankeudella korkeintaan
kuudeksi kuukaudeksi tahi enintään viidensadan markan sakolla.

22 §.
+++++

Joka pestaa Suomen tahi Venäjän miehen vieraan vallan
sotapalvelukseen, rangaistakoon vankeudella enintään yhdeksi vuodeksi taikka
vähintään viidenkymmenen markan sakolla.

Sille, joka hankkii viholliselle sotaväkeä, säädetään rangaistus 12
luvussa.

23 §.
+++++

Joka väärällä ilmoituksella tahi muulla petollisella keinolla
viettelee Suomen miehen maasta muuttamaan, rangaistakoon vankeudella enintään
kahdeksi vuodeksi taikka vähintään viidenkymmenen markan sakolla.

Yritys on rangaistava.

17 Luku.
--------
Väärästä valasta.
#################

1 §.
++++

Jos joku tahallansa, vastoin parempaa tietoansa, oikeuden tahi muun
viranomaisen edessä on valansa nojassa antanut tahi valallaan vahvistanut
perättömän lausuman, taikka jos se, jota valallisesti on kuulustettu
todistajana tahi asianymmärtävänä, tahallansa on asiassa salannut jotakin,
joka hänen tietensä olisi sitä valaissut; rangaistakoon väärästä valasta
kuritushuoneella korkeintaan kuudeksi vuodeksi taikka, jos asianhaarat ovat
erittäin lieventävät, vankeudella vähintään kolmeksi kuukaudeksi.

Jos lausuma tahi salaaminen osaltansa on vaikuttanut sen, että syytön on
tuomittu kuritushuoneesen tahi kuolemanrangaistukseen; rangaistakoon
valapatto kuritushuoneella vähintään kahdeksi ja enintään kahdeksitoista
vuodeksi taikka elinkaudeksi.

Kaikissa näissä tapauksissa on valapatto myöskin julistettava
kansalaisluottamuksensa menettäneeksi.

Jos valapatto itsestään peruuttaa perättömän lausumansa taikka ilmaisee,
mitä on salannut, ennen kuin tuomio on asiassa annettu tahi toinen on siitä
joutunut vahinkoon; rangaistakoon sakolla.

2 §.
++++

Jos jonkun harkitaan ajattelemattomuudesta tahi huolimattomuudesta
valansa nojassa antaneen tahi valallansa vahvistaneen perättömän lausuman,
taikka sen, jota valallisesti on kuulustettu todistajana tahi
asianymmärtävänä, salanneen jotakin, joka olisi saattanut asiaa valaista;
rangaistakoon enintään kolmensadan markan sakolla taikka vankeudella
korkeintaan kuudeksi kuukaudeksi.

Jos hän itsestänsä oikaisee lausumansa tahi ilmaisee mitä on salannut,
ennen kuin tuomio asiassa on annettu taikka toinen on siitä joutunut
vahinkoon; tuomittakoon enintään sadan markan sakkoon, ellei tuomari
harkitse, että hän on rangaistuksesta pääsevä.

3 §.
++++

Jos se, jota todistajana tahi asianymmärtävänä on valansa nojassa
kuulustettu, salaa jotakin, jonka ilmaiseminen voi rikoksesta
syytteenalaiseksi saattaa sen, jonka kanssa hän on suoraan ylenevässä tahi
alenevassa sukulaisuudessa tahi lankoudessa, taikka hänen puolisonsa,
kasvatusvanhempansa, kasvattinsa, veljensä tahi sisarensa tahi jommankumman
puoliso, taikka hänen kihlattunsa; rangaistakoon enintään kahdensadan markan
sakolla, taikka pääsköön, jos asianhaarat ovat erittäin lieventävät,
rangaistuksesta. Jos sellainen salaaminen osaltansa on vaikuttanut sen, että
syytön on tuomittu kuritushuoneesen tahi kuolemanrangaistukseen; olkoon
rangaistus vankeutta enintään kaksi vuotta taikka sakkoa. Jos sen seikan
ilmaiseminen, jonka todistaja tahi asianymmärtävä on salannut, voi saattaa
hänet itse syytteenalaiseksi; älköön hänelle siitä salaamisesta rangaistusta
tuomittako.

4 §.
++++

Jos asianymmärtävä on, nojautuen valaan, jonka hän kerran kaikkiaan on
tehnyt, antanut väärän tahi erehdyttävän todisteen tahi lausunnon;
tuomittakoon niin kuin väärin todistanut.

5 §.
++++

Jos joku, jonka on sallittu valan asemesta käyttää muuta uskon-oppinsa
mukaista vakuuttamista, sellaisen nojassa on antanut tahi sillä vahvistanut
perättömän tai vaillinaisen lausuman; taikka jos joku on todistanut väärin,
kun hänet on uskottu todistamaan valaa tekemättä; tuomittakoon niin kuin
valan tehnyt.

6 §.
++++

Jos joku koettaa vietellä toista väärän valan tekoon; rangaistakoon
vankeudella korkeintaan yhdeksi vuodeksi taikka sakolla.

18 Luku.
--------
Rikoksista sukuoikeuksia vastaan. 
#################################

1 §.
++++

Jos joku sanoo nimensä tahi säätynsä muuksi, kuin se on, ja jos toinen
siten aviosopimukseen petetään; taikka jos joku toisen viettelee
aviosopimukseen siten, että salaa laillisen avioliiton-esteen taikka seikan,
joka voi saattaa avioliiton purkautumaan; rangaistakoon vankeudella
korkeintaan yhdeksi vuodeksi taikka sakolla.

Jos siihen tulee vihkiminen lisäksi, taikka jos pettäjä makaa naisen, joka
on aviosopimukseen vietelty; olkoon rangaistus kuritushuonetta korkeintaan
kaksi vuotta taikka vankeutta vähintään kuusi kuukautta ja enintään kaksi
vuotta, taikka, jos asianhaarat ovat erittäin raskauttavat, kuritushuonetta
korkeintaan neljä vuotta.

Tässä mainitusta rikoksesta älköön virallinen syyttäjä tehkö syytettä,
ellei asianomistaja ole ilmoittanut rikosta syytteesen pantavaksi taikka
oikeudessa hakenut aviosopimuksen tahi avioliiton purkamista.

2 §.
++++

Joka tahallansa tuo esiin pettolapsen taikka vaihtaa lapsen, taikka
muulla tavalla tahallansa muuttaa tahi polkee toisen sukuoikeutta,
rangaistakoon vankeudella.

Jos hän tämän rikoksen tekee hankkiaksensa itselleen tahi toiselle hyötyä
taikka toista vahingoittaakseen; tuomittakoon kuritushuoneesen korkeintaan
viideksi vuodeksi sekä kansalaisluottamuksensa menettäneeksi.

Yritys on rangaistava.

3 §.
++++

Jos joku, ottamalla väärän nimen taikka muulla vilpillisellä
menettelyllä, on hankkinut itselleen perinnön taikka muun sukuoikeuden;
tuomittakoon kuritushuoneesen korkeintaan viideksi vuodeksi ja
kansalaisluottamuksensa menettäneeksi, taikka, jos asianhaarat ovat erittäin
lieventävät, vankeuteen vähintään kuudeksi kuukaudeksi.

Yritys on rangaistava.

19 Luku.
--------
Aviorikoksista. 
###############

1 §.
++++

Jos nainut mies tekee huorin naimattoman naisen kanssa, taikka naitu
nainen naimattoman miehen kanssa; rangaistakoon naimisessa oleva vankeudella
enintään kuudeksi kuukaudeksi taikka vähintään sadan markan sakolla, ja
naimaton vähintään viidenkymmenen markan sakolla.

2 §.
++++

Jos mies ja nainen, jotka kumpikin ovat naimisissa, tekevät keskenänsä
huorin; rangaistakoon kumpikin vankeudella korkeintaan yhdeksi vuodeksi.

3 §.
++++

Huoruudenrikoksesta älköön virallinen syyttäjä tehkö syytettä, ellei
asianomistaja ole sitä syytteesen pantavaksi ilmoittanut, taikka ellei
avioeroa rikoksen takia ole oikeudessa haettu, taikka huoruudessa siitetylle
lapselle eläkettä tuomittu.

4 §.
++++

Jos nainut mies menee avioliittoon naimattoman naisen kanssa, taikka
naitu nainen naimattoman miehen kanssa; rangaistakoon kaksinnaimisesta
kuritushuoneella korkeintaan neljäksi vuodeksi. Jos asianhaarat ovat erittäin
lieventävät; olkoon rangaistus vankeutta vähintään kaksi kuukautta ja
enintään kaksi vuotta.

Jos naimaton tiesi toisen olevan naimisessa; rangaistakoon naimaton
kuritushuoneella tahi vankeudella korkeintaan kahdeksi vuodeksi.

5 §.
++++

Jos mies ja nainen, jotka kumpikin ovat naimisissa, menevät keskenänsä
kaksinnaimiseen; rangaistakoon kumpikin kuritushuoneella korkeintaan kuudeksi
vuodeksi. Jos asianhaarat ovat erittäin lieventävät; olkoon rangaistus
vankeutta vähintään kuusi kuukautta.

6 §.
++++

Joka on naimisessa ja menee kihlaukseen toisen kanssa, rangaistakoon
vankeudella enintään yhdeksi vuodeksi taikka vähintään viidenkymmenen markan
sakolla.

Jos naimaton tiesi toisen olevan naimisessa; tuomittakoon naimaton, jos hän
ennestään oli kihlauksessa toisen kanssa, vankeuteen korkeintaan kuudeksi
kuukaudeksi taikka enintään viidensadan markan sakkoon, mutta muuten
vankeuteen korkeintaan kolmeksi kuukaudeksi taikka enintään kolmensadan
markan sakkoon.

Jos sellaiseen kihlaukseen tulee makaaminen lisäksi; olkoon laki se, mikä 4
tahi 5 §:ssä sanotaan.

20 Luku.
--------
Luvattomasta sekaannuksesta ja muusta haureudesta. 
##################################################

1 §.
++++

Joka sekaantuu omaan lapseensa tahi muuhun jälkeiseensä, rangaistakoon
kuritushuoneella vähintään kahdeksi ja enintään kahdeksaksi vuodeksi. Lapsi
tahi jälkeinen tuomittakoon kuritushuoneesen enintään neljäksi vuodeksi
taikka vankeuteen vähintään kuudeksi kuukaudeksi.

2 §.
++++

Jos joku sekaantuu siihen, joka on tahi on ollut hänen lapsensa tai
muun hänen jälkeisensä aviopuoliso, taikka lapsipuoleensa taikka sen
jälkeiseen; rangaistakoon kumpikin kuritushuoneella enintään neljäksi
vuodeksi taikka vankeudella vähintään kolmeksi kuukaudeksi.

3 §.
++++

Jos täysiveli ja -sisar taikka veli- ja sisarpuoli sekaantuvat
toisiinsa; rangaistakoon kumpikin kuritushuoneella enintään neljäksi vuodeksi
taikka vankeudella vähintään kolmeksi kuukaudeksi.

4 §.
++++

Jos joku sekaantuu täysiveljensä tahi velipuolensa taikka
täysisisarensa tahi sisarpuolensa lapseen tahi tämän jälkeiseen;
rangaistakoon kumpikin vankeudella enintään yhdeksi vuodeksi.

5 §.
++++

Jos joku sekaantuu siihen, joka on ollut hänen veljensä tai sisarensa
tahi niiden jälkeisen aviopuoliso, taikka jos joku sekaantuu aviopuolisonsa
veljen tahi sisaren jälkeiseen; vetäköön kumpikin sakkoa vähintään
neljäkymmentä ja enintään kaksisataa markkaa. Jos he ovat menneet
avioliittoon keskenänsä, älköön rangaistusta tuomittako.

6 §.
++++

Joka makaa kasvattinsa, tahi holhottinsa taikka sen, jonka kasvatus
tahi opetus on hänelle uskottu, rangaistakoon kuritushuoneella korkeintaan
kolmeksi vuodeksi taikka vankeudella vähintään kolmeksi kuukaudeksi ja
enintään kolmeksi vuodeksi.

Sama olkoon laki, jos yleisen laitoksen virkamies makaa sen, joka on otettu
sinne hoidettavaksi tahi siellä säilytettäväksi.

7 §.
++++

Jos joku makaa tytön, joka ei ole täyttänyt kahtatoista vuotta, taikka
harjottaa hänen kanssaan muuta haureutta; tuomittakoon kuritushuoneesen
vähintään kahdeksi ja enintään kahdeksaksi vuodeksi taikka vankeuteen
vähintään kuudeksi kuukaudeksi.

Jos se tehdään tytön kanssa, joka on kaksitoista, vaan ei viittätoista
vuotta täyttänyt, eikä ole ennen maattu; olkoon rangaistus kuritushuonetta
korkeintaan kaksi vuotta taikka vankeutta vähintään kolme kuukautta ja
enintään kaksi vuotta.

Jos joku makaa tytön, joka on viisitoista, vaan ei seitsemäätoista vuotta
täyttänyt, eikä ennen ole maattu; tuomittakoon vankeuteen korkeintaan
kolmeksi kuukaudeksi taikka enintään kolmensadan markan sakkoon.

Tämän §:n 2 tahi 3 momentissa mainituista rikoksista älköön virallinen
syyttäjä tehkö syytettä, ellei asianomistaja ole ilmoittanut rikosta
syytteesen pantavaksi.

8 §.
++++

Joka makaa mielipuolen naisen, rangaistakoon kuritushuoneella
korkeintaan neljäksi vuodeksi taikka vankeudella.

9 §.
++++

Jos naimaton mies muussa kuin edellä sanotussa tapauksessa makaa
naimattoman naisen; vetäkööt sakkoa salavuoteudesta, mies korkeintaan
neljäkymmentä markkaa, ja nainen enintään kaksikymmentä markkaa.

Isäntä, joka makaa palkkapiikansa, vetäköön salavuoteudesta sakkoa
vähintään neljäkymmentä ja enintään kaksisataa markkaa.

Jos ne, jotka ovat salavuoteutta pitäneet, ovat menneet avioliittoon
keskenänsä; älköön rangaistusta tuomittako.

10 §.
+++++

Joka pitää huonetta haureuden harjottamista varten, taikka viettelee
naisen haureellisuuteen, rangaistakoon parituksesta kuritushuoneella
korkeintaan kolmeksi vuodeksi ja menettäköön kansalaisluottamuksensa.

Sellaisen viettelemisen yritys on rangaistava.

Nainen, joka sellaisessa huoneessa, taikka muuten yleisesti, antautuu
haureuden välikappaleeksi, rangaistakoon vankeudella korkeintaan kahdeksi
vuodeksi.

11 §.
+++++

Joka viettelee tahi taivuttaa tyttärensä luvattomaan sekaannukseen
toisen kanssa, rangaistakoon kuritushuoneella vähintään yhdeksi ja enintään
viideksi vuodeksi sekä menettäköön kansalaisluottamuksensa. Jos joku siihen
taivuttaa kasvatustyttärensä tahi naisholhottinsa, taikka tytön, jonka
kasvatus tahi opetus on hänelle uskottu, tuomittakoon kuritushuoneesen
korkeintaan kolmeksi vuodeksi ja kansalaisluottamuksensa menettäneeksi,
taikka vankeuteen vähintään kolmeksi kuukaudeksi ja enintään kolmeksi
vuodeksi.

Yritys on rangaistava.

12 §.
+++++

Jos joku harjottaa haureutta toisen samaa sukupuolta olevan kanssa;
rangaistakoon kumpikin vankeudella korkeintaan kahdeksi vuodeksi.

Joka sekaantuu eläimeen taikka sellaista yrittää, rangaistakoon vankeudella
korkeintaan kahdeksi vuodeksi.

13 §.
+++++

Jos se, joka tiesi itsensä kuppataudin saastuttamaksi, luvattoman
sekaannuksen kautta on tartuttanut taudin toiseen; rangaistakoon
kuritushuoneella tahi vankeudella korkeintaan kahdeksi vuodeksi.

14 §.
+++++

Joka julkisesti ryhtyy haureelliseen tekoon ja sillä saattaa
pahennusta aikaan, rangaistakoon sakolla taikka vankeudella korkeintaan
kuudeksi kuukaudeksi.

Sama olkoon laki, jos joku levittää taikka yleisön päästävään paikkaan
julki panee tahi näkyville asettaa painotuotteen, kirjoituksen taikka
kuvallisen esityksen, joka loukkaa säädyllisyyttä ja siveyttä.

15 §.
+++++

Haureuden harjottamisesta muutamissa tapauksissa säädetään rangaistus
25 luvussa.

21 Luku.
--------
Murhasta, taposta ja muusta pahoinpitelystä. 
############################################

1 §.
++++

Joka, surmaamisen aikomuksessa, vakain tuumin toiselta ottaa hengen,
tuomittakoon murhasta kuolemanrangaistukseen taikka kuritushuoneesen
elinkaudeksi ja kansalaisluottamuksensa menettäneeksi.

Yritys on rangaistava.

2 §.
++++

Jos joku, surmaamisen aikomuksessa, pikaistuksissa on ottanut toiselta
hengen; tuomittakoon tahallisesta taposta kuritushuoneesen vähintään
kahdeksaksi ja enintään kahdeksitoista vuodeksi taikka elinkaudeksi.

Jos tapettu, ilman tappajan syytä, oli törkeällä loukkauksella tahi
erinomaisella väkivaltaisuudella tappajan vihastuttanut, taikka jos
asianhaarat muuten ovat erittäin lieventävät; olkoon rangaistus
kuritushuonetta vähintään neljä ja enintään kahdeksan vuotta, taikka, jos
sellaisessa kohtauksessa tapettu on sukulainen suoraan ylenevää polvea taikka
aviopuoliso, kuritushuonetta vähintään kuusi ja enintään kaksitoista vuotta.

Yritys on rangaistava.

3 §.
++++

Joka toisen surmaa tämän omasta vakaasta pyynnöstä, rangaistakoon
vankeudella vähintään kuudeksi kuukaudeksi taikka kuritushuoneella enintään
neljäksi vuodeksi.

4 §.
++++

Joka, ilman tappamisen aikomusta, tahallansa pitelee toista niin
pahoin, että tämä sen johdosta kuolee, rangaistakoon kuritushuoneella
vähintään kahdeksi ja enintään kahdeksitoista vuodeksi.

Jos tapettu, ilman rikollisen syytä, oli törkeällä loukkauksella tahi
erinomaisella väkivaltaisuudella rikollisen vihastuttanut, taikka jos
pahoinpitely oli sitä laatua, ettei ollut todennäköistä syytä luulla kuoleman
tahi vaikean ruumiinvamman siitä seuraavan, taikka jos asianhaarat muuten
ovat erittäin lieventävät; tuomittakoon kuritushuonetta enintään neljä vuotta
tahi vankeutta vähintään kuusi kuukautta.

5 §.
++++

Jos joku tahallansa on pidellyt toista niin pahoin, että tämä siitä on
saanut vaikean ruumiinvamman, ja jos vaikeata ruumiinvammaa tarkotettiin;
rangaistakoon kuritushuoneella korkeintaan kymmeneksi vuodeksi.

Yritys on rangaistava.

Jos vaikeata ruumiinvammaa ei tarkotettu; tuomittakoon kuritushuonetta
korkeintaan kuusi vuotta taikka vankeutta vähintään kolme kuukautta.

Vaikea ruumiinvamma on: puheen, näön tahi kuulon kadottaminen, vaikea vika
tai muu vaikea ruumiinvirhe, pysyväinen vaikea terveydenhaitta taikka
hengenvaarallinen tauti.

6 §.
++++

Jos joku, pahoin pitelemättä ja ilman surmaamisen aikomusta, tekemällä
sellaisen tahallisen rikoksen, joka on ilmeiseksi vaaraksi toisen hengelle
tahi terveydelle, niinkuin jos ajaa naisen tahtomatta ulos hänen sikiönsä,
asettaa toisen avuttomaan tilaan, aikaan saattaa vedentulvan tahi
haaksirikon, murhapolton tai muun senkaltaisen pahanteon, on saattanut
toiselle kuoleman tahi vaikean ruumiinvamman; taikka jos kapinassa,
metelissä, väkisinmakaamisessa, ryöstämisessä tahi muussa sellaisessa,
pahoinpitelyä sisältävässä, tahallisessa rikoksenteossa pahoinpitelystä on
tullut kuolema tahi vaikea ruumiinvamma; rangaistakoon syyllinen kaikesta
kerrassaan, jos siitä kuolema tuli, kuritushuoneella vähintään kuudeksi ja
enintään kahdeksitoista vuodeksi tahi elinkaudeksi, ja, jos vaikea
ruumiinvamma syntyi, kuritushuoneella vähintään neljäksi ja enintään
kahdeksitoista vuodeksi.

7 §.
++++

Joka, ilman surmaamisen aikomusta, toista vahingoittaakseen saattaa
häneen myrkkyä tahi muuta sellaista vaarallista ainetta, tuomittakoon, jos
siitä tulee kuolema, kuritushuoneesen vähintään kahdeksaksi ja enintään
kahdeksitoista vuodeksi taikka elinkaudeksi, ja, jos siitä syntyy vaikea
ruumiinvamma, kuritushuoneesen vähintään kuudeksi ja enintään kahdeksitoista
vuodeksi, sekä jos siitä tulee vähempi vamma tai ei mitään vammaa,
kuritushuoneesen vähintään kahdeksi ja enintään kahdeksaksi vuodeksi, ja
julistettakoon kaikissa näissä tapauksissa kansalaisluottamuksensa
menettäneeksi.

Yritys on rangaistava.

Jos joku, aikoen toista vahingoittaa, on valmistanut tahi itselleen
hankkinut myrkkyä tahi muuta sellaista vaarallista ainetta, vaan ei ole
yrittänyt toteuttaa aikomustaan; tuomittakoon vankeuteen enintään yhdeksi
vuodeksi.

8 §.
++++

Jos kaksi tahi useammat hyökkäyksessä tahi tappelussa tahallansa ovat
toista pahoin pidelleet, ja jos tämä siitä on saanut kuoleman; rangaistakoon
jokainen, joka häneen teki kuolettavan loukkauksen, surmaajana. Jos pahoin
pidelty on saanut loukkauksia, jotka eivät mikään erikseen, vaan kaikki
yhdessä ovat matkaan saattaneet kuoleman, rangaistakoon jokainen, joka on
jonkin näistä loukkauksista tehnyt, niinikään surmaajana; kuitenkin
tuomittakoon tässä tapauksessa, jos asianhaarat ovat erittäin lieventävät,
se, jolla ei ollut surmaamisen aikomusta, kuritushuoneesen korkeintaan
kuudeksi vuodeksi taikka vankeuteen vähintään kuudeksi kuukaudeksi.

Jos he ovat pahoin pideltyyn tehneet loukkauksia, jotka joko kukin erikseen
taikka kaikki yhdessä ovat hänelle saattaneet vaikean ruumiinvamman;
rangaistakoon jokainen, joka oli sitä vammaa vaikuttamassa, niin kuin hän
itse olisi sen tehnyt, taikka, jälkimmäisessä tapauksessa, jos asianhaarat
ovat erittäin lieventävät, vankeudella vähintään kolmeksi kuukaudeksi ja
enintään kolmeksi vuodeksi.

Joka sellaisessa hyökkäyksessä taikka tappelussa muulla kuin nyt sanotulla
tavalla on pahoin pideltyyn käynyt käsin, rangaistakoon, jos kuolema siitä
tuli, kuritushuoneella tahi vankeudella korkeintaan kolmeksi vuodeksi taikka
vähintään viidenkymmenen markan sakolla, ja, jos vaikea ruumiinvamma syntyi,
kuritushuoneella tahi vankeudella enintään kahdeksi vuodeksi taikka enintään
viidensadan markan sakolla.

Muut, jotka ottivat tappeluun osaa, tuomittakoon, jos kuolema oli
seurauksena, vankeuteen korkeintaan yhdeksi vuodeksi taikka enintään
viidensadan markan sakkoon, ja jos vaikea ruumiinvamma syntyi, vankeuteen
korkeintaan kuudeksi kuukaudeksi kuukaudeksi taikka enintään kolmensadan
markan sakkoon.

9 §.
++++

Jos hyökkäyksessä tahi tappelussa, johon kaksi tahi useammat ovat
ottaneet osaa, joku on saanut kuoleman tahi vaikean ruumiinvamman, ja jos ei
voida selville saada, kuka heistä on kuoleman tahi ruumiinvamman matkaan
saattanut; tuomittakoon jokainen, joka pahoin pideltyyn on käynyt käsin,
törkeästä tappelusta, jos kuolema oli seurauksena, kuritushuoneesen
korkeintaan neljäksi vuodeksi taikka vankeuteen vähintään kolmeksi
kuukaudeksi, ja, jos vaikea ruumiinvamma syntyi, kuritushuoneesen korkeintaan
kolmeksi vuodeksi taikka vankeuteen vähintään yhdeksi kuukaudeksi ja enintään
kolmeksi vuodeksi, ja muut, jotka tappeluun ottivat osaa, niin kuin 8 §:n
viimeisessä momentissa säädetään.

10 §.
+++++

Joka huolimattomuutensa tahi varomattomuutensa kautta on tuottanut
toiselle kuoleman taikka vaikean ruumiinvamman, rangaistakoon, jos kuolema
oli seurauksena, vankeudella korkeintaan kolmeksi vuodeksi taikka vähintään
viidenkymmenen markan sakolla, ja, jos vaikea ruumiinvamma syntyi,
vankeudella korkeintain yhdeksi vuodeksi taikka enintään viidensadan markan
sakolla.

11 §.
+++++

Jos joku tahallansa pitelee toista pahoin, niin että tämä siitä saa
vähemmän vian, ruumiinvirheen tahi taudin, kuin 5 §:ssä sanotaan;
tuomittakoon vankeuteen enintään kahdeksi vuodeksi taikka vähintään
viidenkymmenen markan sakkoon. Jos asianhaarat ovat erittäin raskauttavat;
olkoon rangaistus kuritushuonetta korkeintaan kolme vuotta.

Tässä §:ssä mainitun vähemmän ruumiinvamman tuottamuksesta olkoon
rangaistus sakkoa enintään kaksisataa markkaa.

12 §.
+++++

Jos joku tahallansa pitelee toista pahoin, niin että siitä tulee
vähäinen vamma tahi ei mitään vammaa; olkoon rangaistus sakkoa enintään
kaksisataa markkaa taikka vankeutta korkeintaan neljä kuukautta.

Jos joku, kuritusvaltaansa käyttäessään, on kuritetulle saattanut sellaisen
vähäisen vamman kuin tässä §:ssä mainitaan; älköön häntä siitä rangaistukseen
tuomittako.

13 §.
+++++

Jos joku, aikoen toista pahoin pidellä, häntä vastaan on paljastanut
veitsen tahi miekan, virittänyt pyssyn, taikka nostanut muun aseen tahi
hengenvaarallisen lyömäkalun; pidettäköön se, jos vamma syntyy, raskauttavana
asianhaarana, ja saattaa sellaisesta vähäisestä vammasta, josta 12§:ssä
mainitaan, tuomita vankeutta korkeintaan kuusi kuukautta

Jos vamma siitä ei synny, taikka jos joku muuten vihapäissään toista
vastaan nostaa aseen tahi hengenvaarallisen astalon; tuomittakoon sakkoa
enintään kaksisataa markkaa.

14 §.
+++++

Syytettä 11 tahi 12 §:ssä mainitusta tahallisesta pahoinpitelystä
sekä 13 §:ssä mainitusta rikoksesta älköön virallinen syyttäjä tehkö, ellei
asianomistaja ole ilmoittanut rikosta syytteesen pantavaksi, taikka ellei
sitä ole tehty yleisellä tiellä, kadulla tahi torilla, taikka julkisessa
toimituksessa tahi kokouksessa, taikka viranomaisen edessä, taikka ellei
rikosta ole tehnyt se, joka rangaistus- tai työlaitoksessa pidetään.

Ruumiinvamman tuottamuksesta älköön virallinen syyttäjä myöskään tehkö
syytettä, ellei asianomistaja ole ilmoittanut rikosta syytteesen pantavaksi.

22 Luku.
--------
Lapsenmurhasta. 
###############

1 §.
++++

Jos nainen, joka luvattomasta sekaannuksesta on tullut raskaaksi,
synnyttäessään taikka kohta sen jälkeen on tahallansa surmannut sikiönsä
käymällä siihen käsin, panemalla sen heitteille, tahi laiminlyömällä mitä sen
elossa pitämiseksi olisi ollut tarpeen; rangaistakoon lapsenmurhasta
kuritushuoneella vähintään kahdeksi ja enintään kymmeneksi vuodeksi.

Yritys on rangaistava.

Tässä rikoksessa osallinen rangaistaan niin kuin murhassa tahi tahallisessa
tapossa osallinen.

2 §.
++++

Jos sellainen nainen huolimattomuudellaan taikka saattamalla itsensä
avuttomaan tilaan siten, että synnyttämisen ajaksi on etsinyt yksinäisyyttä,
taikka muulla varomattomuudellaan on tuottanut sikiöllensä kuoleman;
rangaistakoon niin kuin 21 luvussa kuoleman tuottamisesta toiselle on
säädetty.

3 §.
++++

Jos isä, äiti, isäntä tahi emäntä, vaikka tietää, että hänen luonaan
asuva ja hänen käskynsä alainen nainen on luvattomasta sekaannuksesta tullut
raskaaksi, ei ole antanut naiselle hänen synnyttäessään sitä hoitoa, jota
hänen tilansa vaati, ja sen kautta tuottanut sikiölle kuoleman; rangaistakoon
enintään kolmensadan markan sakolla taikka vankeudella korkeintaan kolmeksi
kuukaudeksi.

Saman rangaistuksen saakoon makaaja, jos hän, vaikka tietää naisen olevan
raskaana ja hädänalaisessa tilassa, jättää hänet apua tahi tarpeellista
hoitoa vaille, niin että sikiö sen johdosta kuolee taikka pannaan heitteille.

4 §.
++++

Jos luvattomasta sekaannuksesta raskaaksi tullut nainen on hävittänyt
tahi kätkenyt sikiönsä, eikä voida selville saada, että hän taikka joku muu
on matkaan saattanut sikiön kuoleman; tuomittakoon vankeuteen korkeintaan
kuudeksi kuukaudeksi taikka enintään viidensadan markan sakkoon.

Jos toinen on kehottanut naista tähän rikokseen taikka ollut siinä
avullinen; rangaistakoon rikoksessa osallisena.

5 §.
++++

Jos nainen tahallansa joko ulos ajamalla taikka kohtuunsa on surmannut
tahi surmauttanut sikiönsä; rangaistakoon kuritushuoneella enintään neljäksi
vuodeksi taikka vankeudella vähintään kuudeksi kuukaudeksi.

Sama olkoon laki, jos joku naisen tahdon mukaan tahallansa joko ulos
ajamalla taikka hänen kohtuunsa on surmannut sikiön. Jos hän sen teki
maksusta; rangaistakoon kuritushuoneella korkeintaan kuudeksi vuodeksi ja
menettäköön kansalaisluottamuksensa.

Tässä §:ssä mainittujen rikosten yritys on rangaistava.

6 §.
++++

Jos joku, naisen tahtomatta, tahallansa joko ulos ajamalla taikka
hänen kohtuunsa on surmannut sikiön; tuomittakoon kuritushuoneesen vähintään
kahdeksi ja enintään kahdeksaksi vuodeksi sekä kansalaisluottamuksensa
menettäneeksi.

Yritys on rangaistava.

7 §.
++++

Jos joku, aikomatta sikiötä vahingoittaa, tahallansa on pahoin
pidellyt naista, jonka hän tiesi raskaaksi, ja siten tuottanut sikiölle
kuoleman; rangaistakoon kuritushuoneella enintään kolmeksi vuodeksi taikka
vankeudella vähintään kolmeksi kuukaudeksi.

8 §.
++++

Jos nainen, joka luvattomasta sekaannuksesta on tullut raskaaksi,
päästäksensä vapaaksi äidin velvollisuuksista, on pannut sikiönsä heitteille,
taikka muuten sen hyljännyt ja jättänyt avuttomaan tilaan; rangaistakoon
vankeudella vähintään kahdeksi kuukaudeksi ja enintään kahdeksi vuodeksi. Jos
sikiö siitä kuoli, taikka sai vaikean ruumiinvamman; tuomittakoon nainen, jos
kuolema tuli, kuritushuoneesen vähintään yhdeksi ja enintään kuudeksi
vuodeksi, ja, jos vaikea ruumiinvamma syntyi, kuritushuoneesen korkeintaan
neljäksi vuodeksi taikka vankeuteen vähintään kuudeksi kuukaudeksi.

Jos teko tapahtui sellaisessa paikassa tahi sellaisten asianhaarain
ollessa, että ainoastaan vähäinen vaara sikiön hengelle tai terveydelle oli
tarjona; olkoon rangaistus vankeutta korkeintaan kolme kuukautta taikka
sakkoa enintään viisisataa markkaa. Jos sikiö kuoli, taikka sai vaikean
ruumiinvamman; rangaistakoon nainen niin kuin 21 luvun 10 §:ssä on säädetty.

9 §.
++++

Mitä tässä luvussa on erittäin säädetty naisesta, joka luvattomasta
sekaannuksesta on tullut raskaaksi, älköön käytettäkö siihen, jonka oikeus on
julistanut makaajan aviovaimoksi, taikka joka on mennyt hänen kanssaan
naimiseen.

23 Luku.
--------
Kaksintaistelusta. 
##################

1 §.
++++

Jos kaksi, sopimuksesta, ovat käyneet kaksintaisteluun; rangaistakoon
se, joka siinä on vastustajaansa vahingoittanut niin, että tämä siitä kuoli,
vankeudella vähintään kahdeksi ja enintään kahdeksaksi vuodeksi, taikka, jos
oli sovittu, ettei kaksintaistelusta herjetä ennen kuin jompikumpi on
henkensä heittänyt, vankeudella vähintään kuudeksi ja enintään kahdeksitoista
vuodeksi.

Jos kaksintaistelussa jompikumpi sai vaikean ruumiinvamman; rangaistakoon
vammantekijä vankeudella vähintään kuudeksi kuukaudeksi. Jos vamma tuli
vähempi; olkoon hänen rangaistuksensa vankeutta korkeintaan kaksi vuotta. Se,
joka ei saattanut vastustajallensa mitään ruumiinvammaa, rangaistakoon
vankeudella enintään yhdeksi vuodeksi.

Jos jompikumpi on kaksintaistelussa tahallansa poikennut sovituista tahi
tavanmukaisista säännöistä, ja jos toinen sen kautta sai surman tahi vamman,
taikka jos kaksintaistelu tapahtuu ilman sekundantteja; rangaistakoon se,
joka vastustajansa surmasi tahi häntä vahingoitti, niin kuin murhasta,
taposta taikka pahoinpitelystä on säädetty.

2 §.
++++

Joka toisen puolesta vie perille kaksintaistelu-vaatimuksen,
rangaistakoon, jos kaksintaistelu tapahtuu, vankeudella korkeintaan kuudeksi
kuukaudeksi.

Jos hän vakaasti on koettanut estää kaksintaistelua tapahtumasta; älköön
häntä rangaistukseen tuomittako.

3 §.
++++

Sekundantit, todistajat ja lääkärit, joita kaksintaistelussa
käytetään, olkoot rangaistuksesta vapaat.

24 Luku.
--------
Rauhan rikkomisesta. 
####################

1 §.
++++

Joka ilman laillista syytä, vastoin toisen tahtoa, tunkeutuu hänen
asuntoonsa, olkoonpa huoneesen, taloon, kartanoon tahi alukseen, joko hänen
omaansa taikka luvalla tai vuokralla asumaansa, taikka ilman syytä jättää
noudattamatta käskyn lähteä sieltä pois, taikka ilman otollista aihetta
hiipii sisään tahi kätkeytyy sinne, rangaistakoon kotorauhan rikkomisesta
enintään viidensadan markan sakolla taikka vankeudella korkeintaan kuudeksi
kuukaudeksi.

Joka vastasanotulla tavalla rikkoo rauhan siinä talossa, kartanossa tahi
aluksessa, jossa Keisari ja Suuriruhtinas oleskelee, taikka siinä talossa,
jossa maan Valtiosäädyt tahi joku sääty tai valiokunta valtiopäivillä pitävät
kokousta, taikka virkahuoneessa, taikka siinä huoneessa, jossa
virkatoimitusta pidetään, rangaistakoon sakolla taikka vankeudella
korkeintaan yhdeksi vuodeksi.

Jos tässä §:ssä mainittu rikos tapahtuu aikomuksessa pidellä jotakuta
väkivaltaisesti taikka vahingoittaa omaisuutta, taikka jos sen tekee joku
aseella tahi hengenvaarallisella astalolla tahi muulla vahingoittamisen
välikappaleella varustettu, taikka jos kaksi tahi usemmat tekevät sen
yhdessä; olkoon rangaistus vankeutta korkeintaan kaksi vuotta.

2 §.
++++

Jos kotietsintöä pitää se, jolla ei ole siihen valtaa, taikka jos se,
jolla valta on, pitää sitä laittomassa järjestyksessä; rangaistakoon sakolla
taikka vankeudella korkeintaan yhdeksi vuodeksi.

3 §.
++++

Joka tahallansa lyö sisään toisen akkunan, taikka hänen huoneesensa,
taloonsa, kartanoonsa tahi alukseensa heittää kiven tahi muuta, taikka ampuu
sinne aseella; rangaistakoon enintään viidensadan markan sakolla taikka
vankeudella korkeintaan kuudeksi kuukaudeksi.

Joka vastasanotulla tavalla rikkoo rauhan siinä talossa, kartanossa tahi
aluksessa, jossa Keisari ja Suuriruhtinas oleskelee, taikka siinä talossa,
jossa maan Valtiosäädyt tahi joku sääty tai valiokunta valtiopäivillä pitävät
kokousta, taikka virkahuoneessa, taikka siinä huoneessa, jossa
virkatoimitusta pidetään, rangaistakoon sakolla taikka vankeudella
korkeintaan yhdeksi vuodeksi.

4 §.
++++

Joka luvattomasti haudasta ottaa ruumiin tahi osan siitä, taikka
luvatta hävittää, kätkee tahi silpoo hautaamattoman ruumiin, taikka pitelee
ruumista ilkivaltaisesti, taikka laittomasti turmelee tai vahingoittaa
hautaa, taikka haudalla harjoittaa ilkivaltaa, rangaistakoon vankeudella
korkeintaan yhdeksi vuodeksi taikka sakolla.

5 §.
++++

Rauhan rikkomisesta, joka 1, 2 tahi 3 §:ssä mainitaan, älköön
virallinen syyttäjä tehkö syytettä, ellei asianomistaja ole ilmoittanut sitä
syytteesen pantavaksi, taikka ellei rikos ole tapahtunut sellaisessa
paikassa, kuin 1 §:n 2 momentissa sanotaan.

25 Luku.
--------
Rikoksista toisen vapautta vastaan. 
###################################

1 §.
++++

Joka väkivallalla, uhkauksella taikka kavaluudella ottaa toisen
valtaansa, saattaaksensa hänet toisen maan sota- tahi meripalvelukseen,
taikka orjuuteen tahi maaorjuuteen, taikka muuhun pakonalaiseen tilaan maan
ulkopuolella, taikka avuttomuuteen hengenvaaralliseen paikkaan, tuomittakoon
kuritushuoneesen vähintään neljäksi ja enintään kahdeksitoista vuodeksi sekä
kansalaisluottamuksensa menettäneeksi.

Joka on orjia kaupinnut tai kuljettanut, rangaistakoon vastasanotulla
tavalla, ja siihen käytetty laiva menetettäköön.

Tässä §:ssä mainitun rikoksen yritys on rangaistava.

2 §.
++++

Jos joku muussa kuin 1 §:ssä sanotussa tapauksessa luvattomasti on
ottanut valtaansa ja vienyt pois lapsen, joka ei ole viittätoista vuotta
täyttänyt, taikka erottanut lapsen isästä, äidistä taikka siitä, jonka hoidon
ja käskyn alainen se on; rangaistakoon vankeudella vähintään kuudeksi
kuukaudeksi taikka kuritushuoneella enintään neljäksi vuodeksi. Jos aikomus
oli käyttää lasta kerjuusen taikka muuhun voitonhimoiseen tahi
epäsiveelliseen tarkoitukseen tahi toimeen; tuomittakoon kuritushuonetta
vähintään kaksi ja enintään kahdeksan vuotta sekä kansalaisluottamus
menetetyksi.

Yritys on rangaistava.

3 §.
++++

Joka tahallansa panee heitteille avuttoman lapsen, taikka muun
avuttoman ihmisen, taikka muuten saattaa jonkun avuttomaan tilaan, taikka
heittää ja jättää sellaiseen tilaan sen, jota hän on velvollinen tahi
sitoutunut kuljettamaan, saattamaan tahi hoitamaan, rangaistakoon
kuritushuoneella enintään neljäksi vuodeksi tahi vankeudella vähintään
kuudeksi kuukaudeksi.

Jos rikos tehtiin sellaisessa paikassa tahi sellaisten asianhaarain
ollessa, että ainoastaan vähäinen vaara avuttomaan tilaan saatetun tahi
jätetyn hengelle tai terveydelle oli tarjona; olkoon rangaistus vankeutta
taikka sakkoa vähintään viisikymmentä markkaa.

Naiselle, joka on pannut heitteille luvattomasta sekaannuksesta syntyneen
sikiönsä, säädetään rangaistus 22 luvun 8 §:ssä.

4 §.
++++

Jos joku pakottaa naisen luvattomaan sekaannukseen väkivallalla, tahi
uhkauksella, jossa pakottava vaara on tarjona, taikka jos joku makaa naisen,
jonka hän sitä tarkotusta varten on saattanut tunnottomaan tilaan, tahi
kykenemättömäksi itseänsä puolustamaan; rangaistakoon väkisinmakaamisesta
kuritushuoneella korkeintaan kymmeneksi vuodeksi, taikka, jos asianhaarat
ovat erittäin lieventävät, vankeudella vähintään kuudeksi kuukaudeksi.

Yritys on rangaistava.

5 §.
++++

Jos joku makaa naisen, joka muuten on tunnottomassa tilassa, tahi
kykenemätön itseänsä puolustamaan; tuomittakoon kuritushuoneesen korkeintaan
neljäksi vuodeksi tahi vankeuteen.

6 §.
++++

Jos joku väkivallalla, tahi uhkauksella, jossa pakottava vaara on
tarjona, saattaa naisen kärsimään muun haureellisen teon, joka ei ole
luvatonta sekaannusta, taikka jos hän toimittaa sellaisen teon naisen kanssa,
jonka hän sitä varten on saattanut tunnottomaan tilaan, tahi kykenemättömäksi
itseään puolustamaan; rangaistakoon vankeudella taikka sakolla.

7 §.
++++

Jos joku väkivaltaa tai uhkausta käyttäen tahi muulla tavalla ottaa
valtaansa naisen, joka on viisitoista vuotta täyttänyt, ja vastoin hänen
tahtoansa vie pois tahi vallassaan pitää hänet harjoittaaksensa haureutta
tahi mennäksensä naimiseen hänen kanssaan; rangaistakoon kuritushuoneella
korkeintaan kahdeksaksi vuodeksi taikka vankeudella vähintään kuudeksi
kuukaudeksi.

Yritys on rangaistava.

8 §.
++++

Joka vie pois viisitoista vuotta täyttäneen naisen, tämän tahdon
mukaan, mutta ilman naittajan tahi muun edusmiehen suostumusta, mennäkseen
naisen kanssa naimiseen, rangaistakoon vankeudella korkeintaan yhdeksi
vuodeksi taikka vähintään viidenkymmenen markan sakolla. Jos se tapahtuu
haureuden harjottamista varten; olkoon rangaistus kuritushuonetta tahi
vankeutta korkeintaan kaksi vuotta.

9 §.
++++

Joka tahallansa, ilman laillista oikeutta, vangitsemalla, sisään
sulkemalla tahi muulla tavalla riistää toiselta vapauden, rangaistakoon
kuritushuoneella korkeintaan neljäksi vuodeksi taikka vankeudella. Jos
vapauden kato kesti kauemmin kuin kolmekymmentä päivää, taikka jos
asianhaarat muuten ovat erittäin raskauttavat; olkoon rangaistus
kuritushuonetta korkeintaan kuusi vuotta.

10 §.
+++++

Joka, ilman laillista syytä, ei kuitenkaan häijyydestä, ottaa, pitäen
sitä oikeutenaan, toisen kiinni ja menettelee häntä kohtaan niin kuin
laillisesta vangitsemisesta on säädetty, rangaistakoon vankeudella
korkeintaan kuudeksi kuukaudeksi taikka vähintään sadan markan sakolla. Ellei
hän ole niin menetellyt, kuin laillisesta vangitsemisesta on säädetty;
rangaistakoon niin kuin 9 §:ssä sanotaan.

Jos joku laillisista syistä on ottanut toisen kiinni, mutta menetellyt
häntä kohtaan muulla tavalla, kuin mitä laillisesta vangitsemisesta on
säädetty; rangaistakoon vähintään viidenkymmenen markan sakolla, taikka, jos
asianhaarat ovat erittäin raskauttavat, niin kuin 9 §:ssä sanotaan.

11 §.
+++++

Joka kiduttaa toista pakottaakseen hänet tunnustukseen jossakin
asiassa, rangaistakoon kuritushuoneella korkeintaan neljäksi vuodeksi taikka
vankeudella.

12 §.
+++++

Joka, ilman laillista oikeutta, väkivallalla tahi uhkauksella
pakottaa toisen tekemään, sietämään tahi tekemättä jättämään jotakin,
tuomittakoon, ellei hänen tekonsa lain mukaan ole kovemman rangaistuksen
alainen, vankeuteen korkeintaan yhdeksi vuodeksi taikka sakkoon.

13 §.
+++++

Jos joku uhkaa tehdä toista vastaan rikoksen, ja jos asianhaarat ovat
sellaiset, että ne tekevät uhkauksen täyttämisen todennäköiseksi;
rangaistakoon vankeudella korkeintaan kuudeksi kuukaudeksi taikka enintään
viidensadan markan sakolla.

14 §.
+++++

Syytettä 4, 5, 6, 7 ja 8 §:ssä mainituista rikoksista älköön
virallinen syyttäjä tehkö, ellei asianomistaja ole ilmoittanut rikosta
syytteesen pantavaksi, taikka ellei, rikollisen mentyä naisen kanssa
avioliittoon, sen purkamista ole haettu. Jos sellaisen avioliiton purkamista
ei ole haettu; älköön syytettä tehtäkö.

Älköön virallinen syyttäjä myöskään 12 ja 13 §:ssä mainituista rikoksista
tehkö syytettä, ellei asianomistaja ole ilmoittanut rikosta syytteesen
pantavaksi.

26 Luku.
--------
Väärästä ja todistamattomasta ilmiannosta. 
##########################################

1 §.
++++

Joka, vastoin parempaa tietoansa, oikeuden tahi muun viranomaisen
edessä syyttää jotakuta rikoksesta, jota tämä ei ole tehnyt, taikka tekee
rikoksesta perättömän ilmiannon, joka matkaan saattaa syytteen toista
vastaan, tuomittakoon kuritushuoneesen korkeintaan neljäksi vuodeksi ja
kansalaisluottamuksensa menettäneeksi, tahi vankeuteen vähintään neljäksi
kuukaudeksi, taikka, jos asianhaarat ovat erittäin lieventävät, vankeuteen
vähintään kahdeksi kuukaudeksi ja enintään kahdeksi vuodeksi taikka vähintään
kahdensadan markan sakkoon.

Jos syytteenalainen tuomittiin kuritushuone- tahi kuolemanrangaistukseen,
ja jos rangaistus on kokonaan tahi osaksi pantu täytäntöön; rangaistakoon
ilmiantaja kuritushuoneella vähintään kahdeksi ja enintään kahdeksitoista
vuodeksi tahi elinkaudeksi ja menettäköön kansalaisluottamuksensa.

2 §.
++++

Jos joku, saattaakseen toisen rangaistuksen alaiseksi, vastoin
parempaa tietoansa on tuonut esiin häntä koskevan perättömän ja raskauttavan
seikan, joka on matkaan saattanut syytteen, taikka poistanut todisteita hänen
syyttömyydestään, taikka myöskin, sittenkun syyte on aljettu, hävittänyt
todisteita syytetyn syyttömyydestä, taikka tuonut esiin häntä koskevan
perättömän ja raskauttavan seikan; rangaistakoon niin kuin 1 §:ssä sanotaan.

3 §.
++++

Joka, vastoin parempaa tietoansa, rikoksesta tekee perättömän
ilmiannon sille, jonka asiana on panna rikos syytteesen, rangaistakoon,
vaikkei syytettä tehdäkään, vankeudella vähintään yhdeksi kuukaudeksi ja
enintään kahdeksi vuodeksi taikka vähintään viidenkymmenen markan sakolla.

4 §.
++++

Jos joku, ei kuitenkaan vastoin parempaa tietoansa, toista vastaan on
tehnyt tahi matkaan saattanut syytteen rikoksesta, vaan ei ole voinut
ilmiantoansa toteen näyttää; rangaistakoon sakolla tahi vankeudella
korkeintaan yhdeksi vuodeksi.

Jos hän ilmiantonsa tueksi on tuonut esiin todennäköisiä syitä; olkoon
rangaistuksesta vapaa.

5 §.
++++

Joka tuomitaan rangaistukseen tämän luvun mukaan, on samalla
velvoitettava asianomistajalle korvaamaan kulut tuomion painattamisesta
yleiseen tahi paikkakunnan sanomalehteen, jos asianomistaja sitä vaatii.

27 Luku.
--------
Kunnianloukkauksesta. 
#####################

1 §.
++++

Joka, vastoin parempaa tietoansa, perättömästi sanoo toisen syypääksi
nimitettyyn rikokseen, taikka nimitettyyn rikoksen lajiin, taikka muuhun
sellaiseen tekoon, joka voi saattaa hänet halveksimisen alaiseksi tahi
haitata hänen elinkeinoansa tahi menestystään, taikka sellaisesta levittää
valheen tahi perättömän kulkupuheen, rangaistakoon herjauksesta vankeudella
vähintään yhdeksi kuukaudeksi ja enintään yhdeksi vuodeksi taikka vähintään
sadan markan sakolla.

Jos herjaus tehdään julkisesti, taikka painotuotteen, kirjoituksen tahi
kuvallisen esityksen kautta, jota syyllinen levittää tahi levityttää; olkoon
rangaistus vankeutta vähintään kaksi kuukautta ja enintään kaksi vuotta
taikka sakkoa vähintään kaksisataa markkaa.

2 §.
++++

Joka tahallansa, ei kuitenkaan vastoin parempaa tietoansa, sanoo
toisen syypääksi nimitettyyn rikokseen, taikka nimitettyyn rikoksen lajiin,
taikka muuhun sellaiseen tekoon, joka voi saattaa hänet halveksimisen
alaiseksi tahi haitata hänen elinkeinoansa tai menestystään, taikka
sellaisesta levittää kulkupuheen, rangaistakoon, ellei hän soimauksen tahi
kulkupuheen tueksi saata esiin tuoda todennäköisiä syitä, vähintään
viidenkymmenen ja enintään viidensadan markan sakolla taikka vankeudella
korkeintaan kuudeksi kuukaudeksi.

Jos semmoinen herjaus tehdään julkisesti, taikka painotuotteen,
kirjoituksen tahi kuvallisen esityksen kautta, jota syyllinen levittää tahi
levityttää; olkoon rangaistus sakkoa vähintään sata markkaa taikka vankeutta
korkeintaan yksi vuosi.

3 §.
++++

Joka muulla kuin edellä sanotulla tavalla loukkaa toista häväisevällä
lauseella, uhkauksella, taikka muulla halventavalla teolla, rangaistakoon
solvauksesta enintään kahdensadan markan sakolla tahi vankeudella korkeintaan
kolmeksi kuukaudeksi.

Jos solvaus tehdään julkisesti, taikka painotuotteen, kirjoituksen tahi
kuvallisen esityksen kautta, jota syyllinen levittää tahi levityttää; olkoon
rangaistus sakkoa enintään viisisataa markkaa taikka vankeutta korkeintaan
neljä kuukautta.

4 §.
++++

Joka häväisee kuolleen miehen muistoa siten, että vastoin parempaa
tietoansa perättömästi sanoo hänen olleen syypään nimitettyyn rikokseen, tahi
nimitettyyn rikoksen lajiin, tai muuhun sellaiseen tekoon, joka, jos vainaja
olisi elänyt, olisi voinut saattaa hänet halveksimisen alaiseksi, taikka
sellaisesta levittää valheen tahi perättömän kulkupuheen, rangaistakoon
vankeudella korkeintaan kuudeksi kuukaudeksi taikka sakolla.

Jos se, jota vastaan soimaus tehtiin, on ollut kuolleena kaksikymmentä
vuotta taikka enemmän aikaa; olkoon oikeus syyttää kunnianloukkauksesta
rauennut.

5 §.
++++

Sillä, jota syytetään tässä luvussa mainitusta kunnianloukkauksesta,
olkoon oikeus näyttää soimauksensa toteen, jos hän tarjoutuu todistamaan
nimitetyn teon; ja tapahtukoon toteennäyttö kunnianloukkaus-asian yhteydessä.
Todistajaa kuulustettakoon kuitenkin toisessakin oikeudessa, kuin missä asia
on vireelle pantu, niin kuin Oikeudenkäymiskaaren 17 luvun 4 § säätää.

Jos soimaus käsittää syytöksen rikoksesta, josta päätös jo on annettu ja
lain voiman saanut; on soimaus katsottava toteen näytetyksi, jos soimattu on
julistettu rikokseen syypääksi, mutta todistamattomaksi, jos hän on
vapautettu. Jos rikos on syytteesen pantu, mutta tuomio vielä antamatta tahi
lain voiman saamatta; on kunnianloukkaus-asian käytteleminen lykättävä siksi
kuin se on tapahtunut. Jos soimauksen tekijä tahtoo panna tahi ilmiantaa
rikoksen syytteesen, ja jos hän on asianomistaja, taikka jos rikos on
virallisen syytteen alainen; olkoon laki sama, jos hän todistaa, että asia on
oikeuden määräämässä ajassa vireelle pantu.

Jos rikoksen syyttämis-oikeus on rauennut sen mukaan, kuin 8 luvussa
säädetään; älköön se seikka estäkö tuomasta esiin näytteitä soimauksen
totuudesta.

6 §.
++++

Jos kunnianloukkauksesta syytetty näyttää soimauksensa toteen, mutta
soimauksen muodosta tahi sen ohellisista asianhaaroista näkyy, että hän
tahtoi loukata; on hän kuitenkin solvauksesta rangaistava.

Jos joku, toista loukatakseen, on soimannut häntä rikoksesta, josta hän jo
on rangaistu; tuomittakoon niinikään solvauksesta.

7 §.
++++

Joka kunnianloukkauksesta rangaistukseen tuomitaan, on samalla
velvoitettava asianhaarain mukaan, korvaamaan asianomistajalle kulut tuomion
painattamisesta viralliseen tahi paikkakunnan sanomalehteen, jos
asianomistaja sitä vaatii.

8 §.
++++

Herjauksesta tahi solvauksesta älköön virallinen syyttäjä tehkö
syytettä, ellei asianomistaja tahi loukattu viranomainen ole ilmoittanut
rikosta syytteesen pantavaksi. Jos kuolleen miehen muistoa on häväisty;
olkoon vainajan aviopuolisolla, vanhemmilla, lapsilla, veljillä tai sisarilla
valta panna tahi ilmoittaa rikos syytteesen.

28 Luku.
--------
Varkaudesta ja näpistämisestä. 
##############################

1 §.
++++

Jos joku varastaa tavaraa tahi rahaa, ja jos anastetun arvo on
kahtakymmentä markkaa suurempi; rangaistakoon varkaudesta vankeudella
korkeintaan yhdeksi vuodeksi, taikka, jos asianhaarat ovat erittäin
raskauttavat, kuritushuoneella korkeintaan kahdeksi vuodeksi.

Ellei arvo ole kahtakymmentä markkaa suurempi; tuomittakoon näpistämisestä
sakkoa enintään kaksisataa markkaa, taikka, jos asianhaarat ovat erittäin
raskauttavat, vankeutta korkeintaan kolme kuukautta.

Tässä §:ssä mainittujen rikosten yritys on rangaistava.

2 §.
++++

Jos joku varastaa, olkoonpa arvo kahtakymmentä markkaa suurempi tahi
ei:

1. kirkosta jotakin kirkon omaa tahi sinne talteen pantua;

2. jotakin yleisen postin tahi muun yleisen laitoksen kuljetettavaksi
   uskottua;

3. jotakin, joka säilytetään julkisessa kirja- tahi
   käsikirjoituskokoelmassa, taikka julkisessa tieteellisten esineiden
   taikka taideteosten tahi teollisuuden tuotteiden kokoelmassa;

4. suljetusta kirjeestä tahi suljetusta päällyksestä;

5. sisään murtautuen;

6. yön aikana, asutusta talosta tahi aluksesta, johon rikoksentekijä,
   varastamisen tahi ryöstämisen aikomuksessa, on kätkeytynyt taikka
   luvattomasti tullut;

7. siltä, joka kapinan, vihollisen ahdistamisen, tulipalon, vedenhädän,
   haaksirikon, yleisen kulkutaudin, taikka muun sellaisen vaaran takia ei voi
   omaisuuttansa varjella;

8. karille ajautuneesta tahi muuten haaksirikkoon joutuneesta aluksesta;

9. tuli- tahi tunnusmajakasta jotakin siihen kuuluvata;

10. hevosen, lehmän, poron tahi muun elukan ulkona laitumelta;

11. kylpevältä, uimassa olevalta tahi ulkona kedolla nukkuvalta, taikka
    siltä, joka makaa kovasti sairaana, tahi joka ei ole tunnossaan, taikka
    kahtatoista vuotta nuoremmalta lapselta, taikka mielipuolelta, taikka
    kuolleen ihmisen yltä, taikka ruumishuoneesta tahi haudasta; taikka

12. vaatteista, joita toinen pitää yllään;
    rangaistakoon sellaisesta törkeästä varkaudesta kuritushuoneella
    korkeintaan neljäksi vuodeksi, taikka, jos asianhaarat ovat erittäin
    lieventävät, vankeudella vähintään kahdeksi kuukaudeksi.

Sama olkoon laki, jos varas rikoksen tekemistä varten on varustanut itsensä
aseella tahi hengenvaarallisella astalolla, taikka jos varkauden tekee kaksi
tahi useammat, jotka varastamista tahi ryöstämistä varten taikka muuta
sellaista rikosta tehdäkseen ovat yhteen liittäytyneet.

Tässä §:ssä mainittujen rikosten yritys on rangaistava.

3 §.
++++

Joka, aikoen varastaa vähän tahi paljon, väkivoimalla murtautuu
kartanoon, taloon, alukseen, tahi suljettuun säilytyspaikkaan, taikka
tiirikalla, väärällä avaimella tai muuten viekkautta käyttäen sinne laittaa
itsellensä pääsön tahi aukon, taikka myöskin väkivoimalla tahi viekkaudella
aukaisee lukolla, sinetillä tahi muulla senkaltaisella tavalla suljetun
kaapin, arkun, lippaan tai muun säilytyskapineen, viemättä sitä pois,
rangaistakoon, ellei hän samalla tee varkautta tahi sitä yritä, murrosta
kuritushuoneella korkeintaan yhdeksi vuodeksi, taikka, jos asianhaarat ovat
erittäin lieventävät, vankeudella enintään kuudeksi kuukaudeksi.

Yritys on rangaistava.

4 §.
++++

Jos se, joka on näpistämisestä rangaistu, uudestaan joutuu siihen
syypääksi; on hän pidettävä ja rangaistava ensi kerran varastaneena.

Jos joku, joka ennen on kärsinyt rangaistuksen varkaudesta, murrosta,
ryöstöstä taikka kiristämisestä, joutuu näpistämiseen syypääksi; pidettäköön
ja rangaistakoon uuden varkauden tehneenä.

5 §.
++++

Joka toisen kerran varastaa, rangaistakoon kuritushuoneella
korkeintaan neljäksi vuodeksi, taikka, jos varkaus 2 §:n mukaan on törkeä,
kuritushuoneella vähintään yhdeksi ja enintään kuudeksi vuodeksi.

Jos joku kolmannen kerran varastaa; rangaistakoon kuritushuoneella
vähintään yhdeksi ja enintään kuudeksi vuodeksi, taikka, jos varkaus on
törkeä, kuritushuoneella vähintään kahdeksi ja enintään kymmeneksi vuodeksi.

Joka varastaa neljännen kerran tahi useammin, tuomittakoon kuritushuoneesen
vähintään kahdeksi ja enintään kahdeksitoista vuodeksi, taikka, jos
asianhaarat ovat erittäin raskauttavat, elinkaudeksi.

Joka murrosta, ryöstöstä, tahi kiristämisestä on kärsinyt rangaistuksen ja
jälkeenpäin tekee varkauden, rangaistakoon siitä niin kuin varkauden
uusimisesta.

6 §.
++++

Joka on kärsinyt rangaistuksen murrosta, varkaudesta, ryöstöstä tahi
kiristämisestä ja sen jälkeen tekee murron, samalla tekemättä varkautta tahi
varkauden yritystä; rangaistakoon murron uusimisesta kuritushuoneella
korkeintaan kolmeksi vuodeksi, taikka, jos hän jonkun tässä mainitun rikoksen
uusimisesta on ennen rangaistu, uudesta uusimisesta kuritushuoneella
vähintään yhdeksi ja enintään kuudeksi vuodeksi.

7 §.
++++

Jos joku eri paikoissa tahi eri aikoina on näpistänyt, varastanut tahi
tehnyt murtoja, taikka ollut niissä rikoksissa osallinen tahi niitä
yrittänyt, ja jos häntä näistä yhtaikaa oikeudessa syytetään; noudatettakoon
mitä 7 luvun 2 tahi 3 §:ssä säädetään.

8 §.
++++

Joka on joutunut vikapääksi rangaistukseen varkaudesta tahi murrosta,
tuomittakoon myöskin kansalaisluottamuksensa menettäneeksi.

29 Luku.
--------
Kavaltamisesta. 
###############

1 §.
++++

Jos joku, ilman laillista oikeutta, anastaa vierasta, hänen
huostassaan olevaa irtainta tavaraa; rangaistakoon kavaltamisesta sakolla
taikka vankeudella korkeintaan yhdeksi vuodeksi.

Jos tavara oli rikoksentekijän huostaan uskottu lukittuna, taikka sinetillä
tai muuten suljettuna, taikka jos se oli kapinasta, viholliselta,
tulipalosta, vedenhädästä, haaksirikosta tahi muusta sellaisesta vaarasta
pelastettua, taikka jos asianhaarat muuten ovat erittäin raskauttavat; olkoon
rangaistus vankeutta vähintään kaksi kuukautta ja enintään kolme vuotta
taikka kuritushuonetta korkeintaan kolme vuotta.

2 §.
++++

Joka tapaa tahi löytää taikka muun sellaisen sattuman kautta saa
haltuunsa jotakin, eikä sitä kuulututa niin, kuin laissa on säädetty,
rangaistakoon enintään kahden sadan markan sakolla.

Jos hän salaa löydön tahi löytökalun, kun omistaja tahi muu oikeutettu
itsensä ilmoittaa, taikka jos hän sen muulla tavoin anastaa, ilman laillista
oikeutta; rangaistakoon sakolla taikka vankeudella korkeintaan yhdeksi
vuodeksi.

Kaikissa näissä tapauksissa menetettäköön löytäjäiset ja laillinen osuus
löytökalusta.

Muinaiskalujen löydöstä on erittäin säädetty.

30 Luku.
--------
Pesänkavaltamisesta. 
####################

1 §.
++++

Jos aviopuolisot kavaltavat jotakin toisiltansa, taikka lapset
vanhemmiltansa, taikka kasvatit kasvatusvanhemmiltansa, taikka kuolinpesän
osakkaat tahi muut yhteisen pesän tai yhtiön osamiehet pesästä tai yhtiöstä;
rangaistakoon syyllinen pesänkavaltamisesta sakolla. Jos asianhaarat ovat
erittäin raskauttavat; olkoon rangaistus vankeutta korkeintaan yksi vuosi.

2 §.
++++

Pesänkavaltamisesta älköön virallinen syyttäjä tehkö syytettä, ellei
asianomistaja ole ilmoittanut rikosta syytteesen pantavaksi.

31 Luku.
--------
Ryöstöstä ja kiristämisestä. 
############################

1 §.
++++

Jos joku väkivaltaisella pitelemisellä, tahi uhkauksella, jossa
pakottava hengen tahi terveyden vaara on tarjona, toiselta ottaa tavaraa tahi
rahaa, ilman laillista oikeutta anastaaksensa sen itsellensä tai toiselle;
rangaistakoon ryöstöstä kuritushuoneella korkeintaan kuudeksi vuodeksi.

Yritys on rangaistava.

2 §.
++++

Jos joku ryöstää jotakin:

1. yleiseltä postilta;

2. maalla tahi vesillä matkustavalta,

3. siltä, joka kapinan, vihollisen ahdistamisen, tulipalon, vedenhädän,
   haaksirikon, yleisen kulkutaudin tahi muun sellaisen vaaran takia ei voi
   omaansa varjella; taikka

4. yön aikana, asutusta talosta tahi aluksesta, johon ryöstäjä, ryöstämisen
   tahi varastamisen aikomuksessa, on kätkeytynyt, tahi johon hän on
   luvattomasti tullut;

rangaistakoon sellaisesta törkeästä ryöstöstä kuritushuoneella vähintään
kahdeksi ja enintään kymmeneksi vuodeksi.

Sama olkoon laki, jos ryöstön tekee kaksi tahi useammat, jotka ryöstämistä
tahi varastamista varten ovat yhteen liittäytyneet.

Tässä §:ssä mainittujen rikoksien yritys on rangaistava.

3 §.
++++

Jos se, joka verekseltä tavataan näpistämästä, varastamasta tahi
murtautumasta, taikka sellaista yrittämästä, on, saadaksensa pitää tavaran
tahi täyttää rikoksensa, toiselle tehnyt väkivaltaa taikka käyttänyt
uhkausta, jossa pakottava hengen tahi terveyden vaara on tarjona;
pidettäköön, asian laadun mukaan, ryöstön tahi ryöstön yrityksen tehneenä, ja
rangaistakoon 1 tahi 2 §:n mukaan.

4 §.
++++

Joka, hankkiaksensa itselleen tahi toiselle hyötyä, uhkauksella kiskoo
joltakulta tavaraa tahi rahaa, velan helpotuksen, velkakirjan, takauksen,
taikka muun aineellisen edun, johon hänellä ei ole laillista oikeutta,
rangaistakoon kiristämisestä kuritushuoneella korkeintaan neljäksi vuodeksi,
taikka vankeudella vähintään kahdeksi kuukaudeksi.

Yritys on rangaistava.

Jos uhkauksessa on pakottava hengen tahi terveyden vaara tarjona, taikka
jos toista väkivaltaisesti pidellään; olkoon rangaistus se, mikä 1 tahi 2
§:ssä on säädetty.

5 §.
++++

Jos ryöstön tekee joku, joka ennen on kärsinyt rangaistuksen ryöstöstä
tahi kiristämisestä; rangaistakoon ryöstön uusimisesta kuritushuoneella
vähintään kolmeksi ja enintään kahdeksitoista vuodeksi taikka elinkaudeksi.

Samaan rangaistukseen kiristämisen uusimisesta on sekin tuomittava, joka on
kärsinyt rangaistuksen ryöstöstä tahi kiristämisestä ja sen jälkeen havaitaan
tehneeksi viimemainitun rikoksen.

6 §.
++++

Jos se, joka on joutunut ryöstöön tahi kiristämiseen syypääksi, sitä
ennen on kärsinyt rangaistuksen törkeästä varkaudesta, taikka toisen kerran
varkaudesta tahi toisen kerran murrosta; älköön rangaistusta ryöstöstä tahi
kiristämisestä määrättäkö vähempää, kuin alin rangaistus, johon hänet olisi
voitu tuomita, jos hän olisi uusinut varkauden tahi murron.

7 §.
++++

Joka ryöstöstä tahi kiristämisestä tuomitaan rangaistukseen, on
myöskin julistettava kansalaisluottamuksensa menettäneeksi.

32 Luku.
--------
Varastetun tavaran kätkemisestä sekä muusta luvattomasta ryhtymisestä rikoksen kautta saatuun tavaraan.
#######################################################################################################

1 §.
++++

Joka kätkee, ostaa, itsellensä vaihtaa, lahjaksi tahi pantiksi ottaa,
luovuttaa, muuntaa taikka muuksi valmistaa tavaraa, jonka hän tietää
näpistämisen, varkauden, ryöstön tahi kiristämisen kautta saaduksi, itse
olematta rikoksessa osallisena, rangaistakoon varastetun tavaran kätkemisestä
sakolla taikka vankeudella enintään kahdeksi vuodeksi, taikka, jos
asianhaarat ovat erittäin raskauttavat, kuritushuoneella korkeintaan kolmeksi
vuodeksi. Rangaistusta älköön kuitenkaan määrättäkö korkeampaa, kuin
avunannosta siihen rikokseen, jonka kautta tavara on saatu.

2 §.
++++

Jos joku toisen kerran tahi useammin joutuu syypääksi varastetun
tavaran kätkemiseen; tuomittakoon vankeuteen vähintään kuudeksi kuukaudeksi,
taikka, jos asianhaarat ovat erittäin raskauttavat, kuritushuoneesen enintään
kuudeksi vuodeksi ja kansalaisluottamuksensa menettäneeksi.

Jos se, joka havaitaan varastettua tavaraa kätkeneeksi, ennen on kärsinyt
rangaistuksen näpistämisestä, varkaudesta, murrosta, ryöstöstä tahi
kiristämisestä, rangaistakoon niin kuin olisi varastettua tavaraa uudestaan
kätkenyt.

3 §.
++++

Jos joku ottaa varastetun tavaran kätkemisen ammatikseen tahi
tavakseen; tuomittakoon kuritushuoneesen vähintään kahdeksi ja enintään
kymmeneksi vuodeksi sekä kansalaisluottamuksensa menettäneeksi.

4 §.
++++

Jos joku 1 §:ssä sanotulla tavalla ryhtyy tavaraan, joka on saatu muun
kuin siinä nimitetyn rikoksen kautta, ja jos hän tiesi, miten se oli saatu,
itse olematta rikoksessa osallisena; rangaistakoon sakolla taikka vankeudella
korkeintaan yhdeksi vuodeksi. Rangaistusta älköön kuitenkaan määrättäkö
korkeampaa, kuin avunannosta siihen rikokseen, jonka kautta tavara on saatu.

5 §.
++++

Jos joku ostaa, itselleen vaihtaa, pantiksi tahi lahjaksi ottaa,
luovuttaa, muuntaa tahi muuksi valmistaa tavaraa, jonka toinen rikoksen
kautta on saanut, ja jos hänellä on syytä varoa saantoa laittomaksi;
rangaistakoon korkeintaan kahdensadan markan sakolla.

Sama olkoon laki, jos joku, tässä sanotulla tavalla, ottaa vastaan kruunun
omaa sotilaalta, jonka saantoa hänen pitäisi epäillä.

6 §.
++++

Jos joku, joka vilpittömässä mielessä on haltuunsa saanut toisen
tavaraa, on sen salannut, tultuansa tietämään, että se on rikoksen kautta
saatua; vetäköön sakkoa enintään sata markkaa.

33 Luku.
--------
Luvattomasta viljelyksestä, metsästyksestä ja kalastuksesta. 
############################################################

1 §.
++++

Jos joku toisen maalla, ilman laillista oikeutta, tahallansa on
kaatanut tahi vahingoittanut kasvavan puun taikka ottanut kuivunutta tahi
tuulen kaatamaa puuta, taikka kasvavasta puusta varpuja, oksia, juuria,
tuohia, kuoria, lehtiä, niiniä, pihkaa, terhoja, käpyjä tahi pähkinöitä,
taikka niittänyt ruohoja, taikka ottanut sammalia, turpeita, multaa, savea,
hiekkaa, soraa tahi kiveä, ja jos hän tämän teki anastaaksensa sen tahi osan
siitä itsellensä tahi toiselle; rangaistakoon, joko hän on vienyt sen pois
tahi ei, haaskauksesta enintään kahdensadan markan sakolla.

Jos haaskatun arvo on kahtakymmentä markkaa suurempi, taikka jos istutettu
tahi hoidettu puu tahi pensas haaskataan, taikka jos haaskaus tehdään
erittäin hoidetussa paikassa, taikka jos asianhaarat muuten ovat erittäin
raskauttavat, taikka jos joku uusii rangaistavan haaskauksen, olkoonpa arvo
kahtakymmentä markkaa suurempi tahi ei; tuomittakoon sakkoa vähintään
viisikymmentä markkaa taikka vankeutta korkeintaan yksi vuosi.

Joka vahingoittaa jotakin ylempänä mainittua, ilman 1 momentissa sanottua
aikomusta, tuomittakoon enintään viidenkymmenen markan sakkoon, taikka, jos
vahingon arvo on kahtakymmentä markkaa suurempi tahi asianhaarat muuten ovat
erittäin raskauttavat, enintään viidensadan markan sakkoon taikka vankeuteen
korkeintaan kuudeksi kuukaudeksi.

Jos tässä §:ssä mainitun teon kautta tapahtunut vahinko on varsin vähäinen,
harkitkoon tuomari, onko muuta kuin vahingonkorvaus tuomittava.

2 §.
++++

Jos jonkun, jonka ajokalut särkyvät matkalla tahi jolle muu tapaturma
sattuu, sen johdosta on pakko ottaa jotakin toisen metsästä tahi ha’asta;
olkoon rangaistuksesta vapaa, mutta korvatkoon vahingon, jos asianomistaja
sitä vaatii.

3 §.
++++

Jos joku luvattomasti ottaa hedelmäpuun tahi hedelmäpensaan taikka
jotakin niistä toisen puu- tahi kasvitarhasta, pellosta tahi aitauksesta,
taikka maahedelmiä, eloa, ruohoa taikka muuta, joka sellaiseen paikkaan,
taikka niittyyn tahi muuhun viljelysmaahan on kylvetty tahi istutettu;
rangaistakoon, asian laadun mukaan, varkaudesta taikka näpistämisestä.

Sama olkoon laki, jos joku luvattomasti toisen maalta ottaa hakatuita
puita, hirsiä, aidaksia, hakattua kiveä, taikka muuta käytettäväksi
valmistettua tahi koottua.

4 §.
++++

Joka toisen maalla luvattomasti kaskeaa tai kydettää, vetäköön sakkoa
vähintään viisikymmentä ja enintään viisisataa markkaa.

Jos hän siihen kylvi; menköön kasvu tai sen arvo maanomistajalle, ellei
erittäin ole toisin säädetty.

5 §.
++++

Joka, luvattomasti, rakentaa toisen maalle, taikka sitä kaivaa tahi
kyntää, taikka siihen kylvää tahi istuttaa, taikka ottaa siitä jotakin
haltuunsa; vetäköön sakkoa enintään kaksisataa markkaa.

Kasvu tahi istutus, taikka sen arvo, menköön maan lailliselle haltijalle.

6 §.
++++

Jos se, joka viljelee tahi hallitsee toisen maata, luvattomasti on
siitä myynyt tahi muulla tavalla luovuttanut jotakin sellaista, kuin 1 §:ssä
sanotaan, taikka siinä §:ssä mainitulla toimella muuton nauttinut maata
oikeutensa yli; rangaistakoon niin kuin samassa §:ssä säädetään.

Jos hän sellaisella maalla luvattomasti on kaskennut tahi kydettänyt;
tuomittakoon 4 §:n mukaan.

7 §.
++++

Jos yhteisen metsän tahi maan osakas luvattomasti on siitä myynyt tahi
muulla tavalla luovuttanut mitä 1 §:ssä nimitetään, taikka luvatta siellä
kaskennut tahi kydettänyt, taikka muuten samassa §:ssä mainitun toimen kautta
käyttänyt yhteismaata oikeutensa yli; rangaistakoon enintään viidensadan
markan sakolla.

Mitä on haaskattu tai kylvöstä kasvanut, tahi istutettu, taikka sen arvo,
menköön muille yhteismaan osakkaille.

8 §.
++++

Jos puuryhmää, puuta tahi muuta semmoista, joka vanhuudesta on ollut
maantunnuksena tahi laivaliikkeen ohjauksena, vahingoitetaan, taikka jos se
hävitetään, taikka jos metsäinen ranta, joka on ollut toisen kalastukselle
hyödyksi, raivataan paljaaksi; vetäköön haaskauksentekijä, vaikka hänellä
muuten olisikin ollut valta metsää käyttää, sakkoa enintään viisisataa
markkaa. Jos ne sen kautta ovat tulleet tarkotukseensa kelpaamattomaksi,
taikka jos asianhaarat muuten ovat erittäin raskauttavat; olkoon rangaistus
sakkoa tahi vankeutta korkeintaan yksi vuosi.

9 §.
++++

Joka tahallansa luvattomasti päästää elukoita syötölle toisen
tiluksille, rangaistakoon enintään kahdensadan markan sakolla.

Joka laiminlyömällä velvollisuutensa vartioida omia tahi toisen elukoita,
taikka muulla tavalla on syynä siihen, että elukoita on luvattomasti päässyt
syötölle toisen tiluksille, vetäköön sakkoa enintään viisikymmentä markkaa.

10 §.
+++++

Jos joku syöttää yhteistä maata yli oikeutensa; olkoon sakkoa
enintään viisikymmentä markkaa.

11 §.
+++++

Jos joku luvattomasti ottaa tiensä tahi polkunsa yli toisen pihamaan,
taikka yli toisen pellon, niityn tai istutuksen, jolle siitä saattaa olla
vahinkoa; vetäköön sakkoa enintään viisikymmentä markkaa.

12 §.
+++++

Jos joku luvattomasti metsästää sillä maalla, jossa hänellä ei ole
metsästysoikeutta; vetäköön sakkoa enintään sata markkaa.

Jos hän sitä tehdessään on tappanut tahi pyytänyt otuksen; menköön se tahi
sen arvo metsästysoikeuden lailliselle haltijalle. Jos sen otuksen pyynti oli
kaiken vuotta kiellettynä; menköön otus tahi sen arvo kruunulle.

Miten se on rangaistava, joka rauhoitusaikana, taikka luvattomalla tavalla,
metsästää, siitä on erittäin säädetty.

13 §.
+++++

Joka luvattomasti pyytää kaloja tahi krapuja vedestä, jossa hänellä
ei ole osuutta eikä oikeutta harjottaa sellaista pyyntiä, vetäköön sakkoa
enintään kaksisataa markkaa, ja saalis tahi sen arvo menköön pyyntioikeuden
haltijalle.

Jos yhteisen kalaveden tai kalastuksen osakas nauttii sitä yli oikeutensa;
vetäköön sakkoa enintään sata markkaa, ja saalis tahi sen arvo menköön muille
kalaveden tai kalastuksen osakkaille.

Miten se on rangaistava, joka rauhoitusaikana, taikka luvattomalla tavalla,
pyytää kaloja tahi krapuja, siitä on erittäin säädetty.

14 §.
+++++

Jos joku anastaa otuksen toisen metsästyspyydyksestä tahi
otustarhasta, taikka saalista toisen kalanpyydyksestä, kala-säiliöstä tai
lammikosta; rangaistakoon varkaudesta taikka näpistämisestä.

15 §.
+++++

Jos joku kaivamalla tahi muulla tavalla vetää tai koettaa vetää
omalle puolellensa toisen kalansaantia, taikka tokeella tai muulla keinolla
estää tahi koettaa estää kaloja pääsemästä kalaveteen, jota hän ei ole
oikeutettu yksin käyttämään; rangaistakoon enintään kolmensadan markan
sakolla.

16 §.
+++++

Jos ainoastaan yksityisen oikeutta on loukattu edellä tässä luvussa
mainitulla rikoksella; älköön siitä, ellei se ole varkautta tahi
näpistämistä, virallinen syyttäjä tehkö syytettä, jos asianomistaja ei ole
ilmoittanut sitä syytteesen pantavaksi.

17 §.
+++++

Jos joku, tavattuna verekseltä jotakin tässä luvussa mainittua
rikosta tekemästä, asettuu vastarintaan maan tahi kalaveden omistajaa,
haltijaa tahi hoitajaa, taikka näiden väkeä vastaan, kun joku heistä koettaa
rikoksentekijää teosta estää taikka häneltä ottaa pois mitä hän luvattomasti
on anastanut tahi mitä rikoksen tunnustodisteeksi saa talteen ottaa, sen
mukaan kuin siitä erittäin on säädetty; rangaistakoon, ellei vastarinta 31
luvun mukaan ole ryöstöksi katsottava, enintään viidensadan markan sakolla
taikka vankeudella korkeintaan yhdeksi vuodeksi.

34 Luku.
--------
Yleistä vaaraa tuottavista rikoksista. 
######################################

1 §.
++++

Joka tahallansa tuleen sytyttää talon, rakennuksen, aluksen tahi muun,
joka on ihmisten asuttava, taikka jossa siihen aikaan, jolloin rikos tehdään,
ihmisiä tavallisesti oleskelee, taikka missä hänen tietensä joku on,
rangaistakoon murhapoltosta kuritushuoneella vähintään kahdeksi ja enintään
kymmeneksi vuodeksi sekä menettäköön kansalaisluottamuksensa.

Yritys on rangaistava.

Jos tuleen sytytetty oli rikoksentekijän omaa, ja jos sytytyksestä ei ollut
vaaraa toisen hengelle, terveydelle tahi omaisuudelle; älköön tässä §:ssä
säädettyä rangaistusta tuomittako.

2 §.
++++

Joka tahallansa sytyttää tuleen kirkon, linnoituksen, kruunun varasto-
tahi asehuoneen, yleisen arkiston, tahi rakennuksen, jossa virkahuoneita on,
tahi missä julkinen kokoelma kirjoja, käsikirjoituksia, tieteellisiä esineitä
taikka taideteoksia tahi teollisuuden tuotteita säilytetään, rangaistakoon
kuritushuoneella vähintään neljäksi ja enintään kahdeksitoista vuodeksi sekä
menettäköön kansalaisluottamuksensa.

Yritys on rangaistava.

3 §.
++++

Jos rikoksentekijä 1 tahi 2 §:ssä mainituissa tapauksissa on
toimittanut pois sammutuskaluja, estääksensä tahi vaikeuttaaksensa tulen
sammutusta, taikka jos rikos tehtiin silloin kun kapina, vihollisen
ahdistaminen, yleinen kulkutauti tahi muu senkaltainen vaara oli tarjona;
rangaistakoon syyllinen kuritushuoneella vähintään kuudeksi ja enintään
kahdeksitoista vuodeksi taikka elinkaudeksi; tuomittakoon myöskin
kansalaisluottamuksensa menettäneeksi.

4 §.
++++

Joka tahallansa sytyttää tuleen talon, rakennuksen tahi aluksen muissa
kuin 1 ja 2 §:ssä mainituissa tapauksissa, taikka kasvavan, leikatun tahi
korjatun viljan, heinä- tahi olkisuovan, metsän tahi suon, taikka varaston
työkaluja, polttopuita, sysiä, hirsiä, lautoja tahi muita tarveaineita,
taikka tavaravaraston, taikka muuta senkaltaista; tuomittakoon murhapoltosta
kuritushuoneesen enintään kahdeksaksi vuodeksi ja kansalaisluottamuksensa
menettäneeksi taikka, jos asianhaarat ovat erittäin lieventävät, vankeuteen
vähintään neljäksi kuukaudeksi.

Yritys on rangaistava.

Jos tuleen sytytetty oli rikoksentekijän omaa, ja jos sytytyksestä ei ollut
ilmeistä vaaraa toisen hengelle tahi terveydelle, taikka 1 tahi 2 §:ssä
mainituille esineille, taikka toisen omaisuudelle, sellaiselle kuin tämän §:n
1 momentissa sanotaan; älköön tässä §:ssä säädettyä rangaistusta tuomittako.

5 §.
++++

Joka tahallansa ruudilla tahi muulla räjähdysaineella vahingoittaa
tahi yrittää vahingoittaa sellaista omaisuutta, kuin 1, 2 tahi 4 §:ssä
mainitaan, rangaistakoon niin kuin hän olisi sen omaisuuden tuleen sytyttänyt
tahi sitä yrittänyt.

6 §.
++++

Joka, aikoen tehdä murhapolton tahi 5 §:ssä mainitun räjähdyksen,
kokoaa sytytys- tahi räjähdysaineita, tuomittakoon sellaisesta valmistelusta
kuritushuoneesen korkeintaan neljäksi vuodeksi ja kansalaisluottamuksensa
menettäneeksi taikka vankeuteen.

7 §.
++++

Jos joku huolimattomuutensa tahi varomattomuutensa kautta on ollut
syynä 1, 2 tahi 4 §:ssä sanotun omaisuuden palamiseen tahi räjähtämiseen;
rangaistakoon vähintään kahdenkymmenen markan sakolla taikka vankeudella
korkeintaan yhdeksi vuodeksi.

8 §.
++++

Joka tahallansa matkaan saattaa vedentulvan, rangaistakoon, jos siitä
on vaara ihmisen hengelle, kuritushuoneella vähintään neljäksi ja enintään
kahdeksitoista vuodeksi, mutta jos siitä ainoastaan on yleinen vaara
omaisuudelle, kuritushuoneella vähintään kahdeksi ja enintään kahdeksaksi
vuodeksi.

Yritys on rangaistava.

Vedentulvan tuottamuksesta olkoon rangaistus sakkoa vähintään viisikymmentä
markkaa taikka vankeutta korkeintaan yksi vuosi.

9 §.
++++

Jos joku, aikoen saada vaaran aikaan rautatien käyttämisessä, on
sellaisen vaaran matkaan saattanut tahallansa vahingoittamalla rautatietä
tahi sen kuljetusneuvoja tahi muuta sen tarpeistoa, taikka panemalla jotakin
radalle, taikka antamalla väärän ilmoitusmerkin, taikka muulla sellaisella
tavalla; rangaistakoon kuritushuoneella vähintään kahdeksi ja enintään
kahdeksaksi vuodeksi. Jos hän sen teki sellaista aikomatta; olkoon rangaistus
kuritushuonetta enintään neljä vuotta taikka vankeutta vähintään kuusi
kuukautta.

Yritys on rangaistava.

Vaaran tuottamuksesta rautatien käyttämisessä rangaistakoon syyllinen
vähintään viidenkymmenen markan sakolla taikka vankeudella korkeintaan
yhdeksi vuodeksi.

10 §.
+++++

Jos joku, aikoen matkaan saattaa vaaran toisen hengelle tahi
terveydelle, tahallansa on turmellut tahi vahingoittanut höyrypannun,
höyrykoneen taikka valokaasun tahi ruudin tahi muun samankaltaisen aineen
valmistuslaitoksen, vuorikaivoksen, tahi siihen kuuluvan pajaston, kaasu-
tahi vesijohdon, sulun, padon tahi muun sellaisen vesirakennuksen,
kulkuväylän, sataman, laiturin, sillan, lossin eli lautan, tien tahi kadun,
taikka sellaisen aitauksen tahi merkin, joka on asetettu estämään tahi
varottamaan maalla uhkaavasta vaarasta; rangaistakoon vankeudella vähintään
kahdeksi kuukaudeksi taikka kuritushuoneella korkeintaan neljäksi vuodeksi.
Jos hän sen teki sellaista aikomatta; tuomittakoon vankeuteen korkeintaan
kahdeksi vuodeksi taikka vähintään sadan markan sakkoon.

Yritys on rangaistava.

Tässä mainitun vahingon tuottamuksesta olkoon rangaistus sakkoa vähintään
kolmekymmentä markkaa taikka vankeutta enintään kuusi kuukautta.

11 §.
+++++

Joka tahallansa rautatielle tahi sen kuljetusneuvoille tai
tarpeistolle, taikka kanava- tahi sulkulaitokselle taikka niiden
tarpeistolle, tekee sellaisen teon, joka matkaan saattaa ainoastaan haittaa
tahi viivytystä laitoksen käyttämisessä, rangaistakoon vankeudella
korkeintaan kahdeksi vuodeksi.

Sellaisen haitan tahi viivytyksen tuottamuksesta tuomittakoon sakkoa
enintään viisisataa markkaa taikka vankeutta korkeintaan kolme kuukautta.

12 §.
+++++

Joka yleiselle telegrafi- tahi telefonilaitokselle taikka sen
tarpeistolle tahallansa tekee jotakin, joka estää tahi häiritsee laitoksen
käyttämistä, rangaistakoon vankeudella korkeintaan kahdeksi vuodeksi.

Sellaisen esteen tuottamuksesta olkoon rangaistus sakkoa enintään
viisisataa markkaa taikka vankeutta korkeintaan kolme kuukautta.

13 §.
+++++

Joka, aikoen matkaan saattaa vaaran toisen hengelle tahi terveydelle,
tahallansa on saattanut laivan uppoamaan taikka karille tahi rantaan
ajautumaan, rangaistakoon kuritushuoneella vähintään kahdeksi ja enintään
kahdeksaksi vuodeksi, ja julistettakoon kansalaisluottamuksensa
menettäneeksi. Ellei hän aikonut sellaista vaaraa matkaan saattaa,
tuomittakoon kuritushuoneesen korkeintaan neljäksi vuodeksi sekä
kansalaisluottamuksensa menettäneeksi.

Yritys on rangaistava.

Joka tuottamuksensa kautta on syypää laivan uppoamiseen taikka karille tahi
rantaan ajautumiseen, rangaistakoon vähintään viidenkymmenen markan sakolla
taikka vankeudella korkeintaan yhdeksi vuodeksi.

14 §.
+++++

Jos joku, aikoen vesillä kulkeville matkaan saattaa vaaran,
tahallansa hävittää, turmelee tahi poistaa valo- tahi tunnusmajakan,
valolaivan, valolyhdyn, rastin, viitan, taikka muun laivakulun ohjaukseksi
asetetun merkin, taikka sammuttaa tulen, joka vesillä kulkevain ohjaukseksi
on vireillä pidettävä, taikka jättää sytyttämättä tulen, jota hän on
velvollinen mainittua tarkoitusta varten vireillä pitämään, taikka tekee
eksyttävän tulen, taikka pystyttää muun eksyttävän merkin; rangaistakoon
kuritushuoneella vähintään kahdeksi ja enintään kahdeksaksi vuodeksi sekä
menettäköön kansalaisluottamuksensa. Jos hän sen teki sellaista aikomatta;
tuomittakoon kuritushuoneesen korkeintaan neljäksi vuodeksi sekä
kansalaisluottamuksensa menettäneeksi.

Yritys on rangaistava.

Joka tuottamuksensa kautta on syypää vastamainittuun tekoon, rangaistakoon
vähintään viidenkymmenen markan sakolla taikka vankeudella enintään yhdeksi
vuodeksi.

15 §.
+++++

Joka tahallansa myrkyttää vesijohdon, kaivon tahi muun senkaltaisen
vesipaikan, taikka ruoka-aineen, juoman, tahi jotakin muuta muiden
käytettäväksi sopivaa tai myytäväksi aiottua, taikka sellaiseen tavaraan
panee ainetta, jonka hän tietää turmiolliseksi terveydelle, taikka pitää
kaupan, myy tahi muulla tavalla levittää sellaista tavaraa, johon hän tietää
myrkkyä taikka muuta senkaltaista vaarallista ainetta pannuksi tahi
sekoitetuksi, ja pitää tavaran vaarallisuuden salassa, tuomittakoon
kuritushuoneesen vähintään kahdeksi ja enintään kahdeksaksi vuodeksi sekä
kansalaisluottamuksensa menettäneeksi.

Yritys on rangaistava.

Jos joku tuottamuksensa kautta on vastasanotulla tavalla matkaan saattanut
vaaran ihmisten hengelle tahi terveydelle; rangaistakoon vähintään
viidenkymmenen markan sakolla taikka vankeudella korkeintaan yhdeksi
vuodeksi.

Ruoka-aine, juoma taikka muu tässä mainittu tavara menetettäköön.

16 §.
+++++

Joka tahallansa levittää ihmisiin kulkutautia, tuomittakoon
kuritushuoneesen vähintään kahdeksi ja enintään kahdeksitoista vuodeksi sekä
kansalaisluottamuksensa menettäneeksi.

Yritys on rangaistava.

Jos joku on syynä toisen sairastumiseen kulkutautiin siten, että rikkoo
ohjeen, joka ihmisissä liikkuvan kulkutaudin estämiseksi tahi ehkäisemiseksi
on annettu; rangaistakoon vankeudella korkeintaan kahdeksi vuodeksi taikka
vähintään viidenkymmen markan sakolla.

17 §.
+++++

Jos joku sellaisella tahallisella teolla, kuin edellä tässä luvussa
mainitaan, on saattanut toiselle kuoleman tahi vaikean ruumiinvamman;
noudatettakoon mitä 21 luvun 6 § säätää.

18 §.
+++++

Joka tahallansa levittää kulkutautia kotieläimiin, rangaistakoon
kuritushuoneella korkeintaan neljäksi vuodeksi taikka vankeudella vähintään
kahdeksi kuukaudeksi.

Yritys on rangaistava.

Jos joku tuottamuksensa kautta levittää kulkutautia kotieläimiin siten,
että rikkoo ohjeen, joka sellaisen kulkutaudin estämiseksi tahi
ehkäisemiseksi on annettu; tuomittakoon vankeuteen korkeintaan yhdeksi
vuodeksi taikka sakkoon.

19 §.
+++++

Joka tahallansa myrkyttää laitumen, niityn, rehuvaraston, elukkain
juoman, taikka muuta senkaltaista, niin että siitä syntyy yleinen vaara
toisen elukoille, rangaistakoon kuritushuoneella korkeintaan neljäksi
vuodeksi.

Yritys on rangaistava.

20 §.
+++++

Jos joku on maksusta ottanut hankkiaksensa, sodan julistamisen
jälkeen, sotajoukon tahi sotalaivaston tarpeita, taikka, katovuoden tahi muun
sellaisen vaurion jälkeen, elatusvaroja tahi muuta apua hädän torjumiseksi
tahi lieventämiseksi, vaan tahallansa jättänyt tehtävänsä määräajan kuluessa
täyttämättä; rangaistakoon vankeudella vähintään kuudeksi kuukaudeksi.

Jos hän tuottamuksensa kautta on matkaan saattanut sen, että tehtävä jäi
täyttämättä; tuomittakoon vankeuteen korkeintaan yhdeksi vuodeksi.

21 §.
+++++

Jos joku tässä luvussa mainitun tuottamuksen kautta on matkaan
saattanut vaaran toisen hengelle, terveydelle tahi omaisuudelle, ja jos
vaara, ennen kuin siitä vahinkoa tuli, tekijän toimen tahi ilmoituksen kautta
poistettiin; olkoon oikeuden harkinnon varassa jättää hänet tuottamuksestaan
rankaisematta.

35 Luku.
--------
Omaisuuden vahingoittamisesta. 
##############################

1 §.
++++

Joka, ilman laillista oikeutta, tahallansa hävittää tahi vahingoittaa
toisen huoneen, aluksen, telegrafin tahi telefonin, rautatien, tien, kadun,
sillan, sulun, padon, taikka muun senkaltaisen rakennuksen, tuomittakoon,
ellei vahingonteko ole lajiansa muu rikos, josta kovempi rangaistus on
säädetty, vankeuteen taikka vähintään viidenkymmenen markan sakkoon.

2 §.
++++

Jos joku tahallansa, ilman laillista oikeutta, hävittää tahi
vahingoittaa kiinteän muinaisjäännöksen, julkisen muistopatsaan tahi julkisen
muistomerkin, taikka sellaisen kirjan, käsikirjoituksen, tieteellisen esineen
taikka taideteoksen tahi teollisuuden tuotteen, joka säilytetään tahi
pidetään näytteillä julkisessa kokoelmassa, taikka vahingoittaa tahi hävittää
julkisen istutuksen, taikka jotakin, joka yhteiseksi hyödyksi tahi
kaunistukseksi on julkiseen paikkaan tahi yleiseen rakennukseen asetettu,
taikka hautapatsaan, rangaistakoon vankeudella korkeintaan yhdeksi vuodeksi
taikka sakolla.

3 §.
++++

Sellaisesta tahallisesta ja ilman laillista oikeutta tehdystä toisen
irtaimen tahi kiinteän omaisuuden hävittämisestä tahi vahingoittamisesta,
josta muualla laissa ei ole säädetty, tuomittakoon syyllinen enintään
viidensadan markan sakkoon taikka vankeuteen korkeintaan kuudeksi
kuukaudeksi.

Jos vahinko on vähäinen; harkitkoon tuomari, onko muuta kuin
vahingonkorvaus tuomittava.

4 §.
++++

Jos vahingonteolla ainoastaan yksityisen oikeutta on loukattu; älköön
virallinen syyttäjä tehkö rikoksesta syytettä, ellei asianomistaja ole
ilmoittanut sitä syytteesen pantavaksi.

36 Luku.
--------
Petoksesta ja väärennyksestä. 
#############################

1 §.
++++

Joka, hankkiaksensa itselleen tahi toiselle laitonta aineellista etua,
saattaa jollekulle tavaran tahi rahan tappion siten, että hän, tuomalla esiin
valheellisen asianlaidan, taikka vääristämällä tahi salaamalla todellisen,
aikaan saa taikka vireillä pitää erehdyksen: niinkuin jos hän myy väärennetyn
tavaran oikeasta, sekoitetun puhtaasta, tahi virheellisen virheettömästä;
taikka myy tahi vuokraa saman omaisuuden kahdelle tahi useammalle; taikka
ottaa palkollispestin samaksi ajaksi kahdelta tahi useammalta; taikka
myymisen, lahjan tai muun välipuheen varjolla kavaltaa omaisuutta velkojalta,
kun ulosotto on tulossa; taikka kaupassa tahi muuten väärin mittaa, punnitsee
tahi laskee, taikka muulla tavalla peijaa toisen, tuomittakoon petoksesta
sakkoon tahi vankeuteen korkeintaan yhdeksi vuodeksi, taikka, jos asianhaarat
ovat erittäin raskauttavat, kuritushuoneesen korkeintaan kahdeksi vuodeksi ja
kansalaisluottamuksensa menettäneeksi.

Jos joku tämän tekee ainoastaan saattaaksensa toiselle tavaran tahi rahan
tappion; olkoon sama laki.

Yritys on rangaistava.

2 §.
++++

Jos joku hankkiaksensa itselleen tahi toiselle laitonta aineellista
etua, on sytyttänyt tuleen palovakuutettua omaisuutta, taikka saattanut
merivahinkoon laivan, joka itse taikka jonka lasti tahi rahti on vakuutettu;
rangaistakoon kuritushuoneella korkeintaan kuudeksi vuodeksi ja menettäköön
kansalaisluottamuksensa, taikka, jos asianhaarat ovat erittäin lieventävät,
vankeudella vähintään kahdeksi kuukaudeksi.

Yritys on rangaistava.

3 §.
++++

Joka, hankkiaksensa itselleen tahi toiselle hyötyä taikka toista
vahingoittaakseen, valmistaa väärän tahi väärentää oikeuden tahi muun
julkisen viranomaisen tuomiokirjan tahi alkuperäisen pöytäkirjan, kruunun
tilikirjan, kirkonkirjan, henkiluettelon, maakirjan, taikka muun senkaltaisen
asiakirjan, joka on yleiseksi hyödyksi ja ojennukseksi, rangaistakoon
kuritushuoneella vähintään yhdeksi ja enintään kuudeksi vuodeksi ja
menettäköön kansalaisluottamuksensa. Jos hän väärää tahi väärennettyä
asiakirjaa käytti; tuomittakoon kuritushuoneesen vähintään kahdeksi ja
enintään kahdeksaksi vuodeksi sekä kansalaisluottamuksensa menettäneeksi.

Jos rikos tehtiin ilman tässä mainittua aikomusta; olkoon rangaistus
vankeutta vähintään kaksi kuukautta.

4 §.
++++

Jos joku on väärentänyt yleisen asiakirjan, jonka julkinen virasto
tahi virkamies on antanut, taikka sellaisen asiakirjan valmistanut väärin, ja
jos hän sitä käyttää hankkiaksensa itselleen tai toiselle hyötyä taikka
toista vahingoittaakseen; rangaistakoon kuritushuoneella vähintään yhdeksi ja
enintään neljäksi vuodeksi ja menettäköön kansalaisluottamuksensa, taikka,
jos asianhaarat ovat erittäin lieventävät, vankeudella korkeintaan kahdeksi
vuodeksi taikka sakolla.

Jos väärä asiakirja on matkapassi, mainetodistus, taikka muu senkaltainen
todistus; tuomittakoon vankeutta korkeintaan yksi vuosi taikka sakkoa.

5 §.
++++

Joka valmistaa väärän taikka väärentää kauppakirjan, testamentin,
välikirjan, velkakirjan, vekselin, kuitin, kaupanpito-kirjan, taikka muun
sellaisen yksityisen asiakirjan, ja sitä käyttää, hankkiaksensa itselleen
tahi toiselle hyötyä taikka toista vahingoittaakseen, rangaistakoon
kuritushuoneella korkeintaan neljäksi vuodeksi ja menettäköön
kansalaisluottamuksensa taikka, jos asianhaarat ovat erittäin lieventävät,
tahi jos asiakirja on päästökirja, yksityisen antama mainetodistus, tahi muu
senkaltainen todistus, vankeudella korkeintaan kuudeksi kuukaudeksi taikka
enintään viidensadan markan sakolla.

6 §.
++++

Jos toinen, kuin väärennyksen tekijä, hankkiaksensa itselleen tahi
toiselle hyötyä taikka toista vahingoittaakseen, on käyttänyt asiakirjaa,
jonka tiesi vääräksi; tuomittakoon niin kuin itse olisi väärennyksen tehnyt.

7 §.
++++

Jos joku, hankkiaksensa itselleen tahi toiselle hyötyä taikka toista
vahingoittaakseen, tahallansa on erehdyttänyt sen, jonka asiana on
kirkonkirjan, henkiluettelon taikka muun senkaltaisen yleisen kirjan
pitäminen, ja siten saattanut siihen jotakin väärin merkityksi; tuomittakoon
kuritushuoneesen korkeintaan neljäksi vuodeksi ja kansalaisluottamuksensa
menettäneeksi, taikka, jos asianhaarat ovat erittäin lieventävät, vankeuteen
enintään kahdeksi vuodeksi tahi vähintään viidenkymmenen markan sakkoon. Jos
hän väärin merkittyä hyväkseen käytti; rangaistakoon kuritushuoneella
vähintään kahdeksi ja enintään kahdeksaksi vuodeksi ja menettäköön
kansalaisluottamuksensa.

Jos rikos tehtiin ilman tässä mainittua aikomusta; olkoon rangaistus
vankeutta korkeintaan yksi vuosi taikka sakkoa.

Jos toinen 1 momentissa mainitussa aikomuksessa käyttää semmoista väärin
merkittyä hyväkseen; tuomittakoon niin kuin itse olisi väärän merkitsemisen
matkaan saattanut.

8 §.
++++

Mitä ylempänä tässä luvussa säädetään, koskekoon myöskin toisessa
maassa kirjoitettua tahi annettua asiakirjaa.

9 §.
++++

Joka, hankkiaksensa itselleen tahi toiselle hyötyä taikka toista
vahingoittaakseen, tahallansa ottaa pois, hävittää, liikuttaa, muuttaa taikka
väärin panee rajan tahi pyykin, taikka vedenkorko-merkin tahi muun
samanlaatuisen merkin, tuomittakoon kuritushuoneesen korkeintaan neljäksi
vuodeksi ja kansalaisluottamuksensa menettäneeksi, taikka, jos asianhaarat
ovat erittäin lieventävät, vankeuteen korkeintaan kahdeksi vuodeksi.

Jos teko tapahtui ilman tässä mainittua aikomusta; olkoon rangaistus
vankeutta korkeintaan kuusi kuukautta taikka sakkoa enintään viisisataa
markkaa.

10 §.
+++++

Joka, hankkiaksensa itselleen tahi toiselle hyötyä taikka toista
vahingoittaakseen:

1. mukaa tai väärentää karttapaperin, karttamerkin, postimerkin,
   leimamerkin, tullileiman, taikka muun julkisen verotusmerkin;

2. mittaan, painoon tahi punnitsimeen, taikka tavaraan panee väärän taikka
   väärentää niissä olevan kruunun leiman tahi muun julkisen merkin, joka on
   mitan, painon, punnitsimen taikka tavaran todisteena, taikka väärentää mitan,
   painon, punnitsimen tahi tavaran, joka on oikein leimattu tahi merkitty;
   taikka

3. panee tavaraan kruunun leiman tahi muun julkisen merkin, jota ei ole
   siihen tavaraan aiottu;

tuomittakoon kuritushuoneesen korkeintaan kahdeksi vuodeksi ja
kansalaisluottamuksensa menettäneeksi, taikka, jos asianhaarat ovat erittäin
lieventävät, vankeuteen korkeintaan kahdeksi vuodeksi.

Jos hän mukaamalla tehtyä tahi väärennettyä esinettä käytti; tuomittakoon
kuritushuoneesen korkeintaan neljäksi vuodeksi ja kansalaisluottamuksensa
menettäneeksi, taikka vankeuteen enintään kolmeksi vuodeksi.

Jos muu kuin rikoksentekijä edellä mainitussa aikomuksessa on käyttänyt
väärennystä itsellensä tahi toiselle hyödyksi; tuomittakoon niin kuin itse
olisi sen väärennyksen tehnyt.

Mukaamalla tehty tahi väärennetty esine sekä väärällä leimalla merkitty
mitta, paino tahi punnitsin olkoon menetetty. Menetetty olkoon niinikään
leimasin, merkkirauta tahi muu kalu, jota on käytetty tahi aiottu käyttää
jonkun tässä §:ssä mainitun rikoksen tekemiseen, sekä väärällä merkillä
varustettu tavara, joka tavataan väärentäjän luona tahi varastossa tahi
pidetään kaupan.

11 §.
+++++

Joka uudestaan käyttää tahi panee liikkeesen oikean karttapaperin,
karttamerkin, postimerkin taikka muun julkisen verotusmerkin, joka hänen
tietensä jo on tarkotukseensa käytetty, rangaistakoon vankeudella korkeintaan
kuudeksi kuukaudeksi taikka sakolla.

12 §.
+++++

Säännökset 10 ja 11 §:ssä koskevat myöskin Venäjän julkisten leimain
ja verotusmerkkien mukaamista, väärentämistä ja väärin käyttämistä; samoin
vieraankin valtion postimerkkien mukaamista, väärentämistä ja väärin
käyttämistä, jos Keisari ja Suuriruhtinas on määrännyt, että ne ovat saman
suojeluksen alaiset, kuin Suomen postimerkit.

13 §.
+++++

Jos joku pitää kaupan taikka panee liikkeesen tavaraa, johon hänen
tietensä on pantu väärä, Suomenmaassa olevan valmistajan, kauppiaan,
toiminimen tahi laitoksen merkki; rangaistakoon vähintään viidenkymmenen
markan sakolla taikka vankeudella korkeintaan yhdeksi vuodeksi.

Sama olkoon laki, kun tavaraan on pantu väärä, toisessa valtiossa olevan
valmistajan, kauppiaan, toiminimen tahi laitoksen merkki, jos suomalainen
valmistaja, kauppias, toiminimi tahi laitos siinä maassa on samalla tavalla
suojeltu, taikka jos joku tässä maassa sellaisen väärennyksen kautta
petetään.

Tämän §:n säännöksiä on silloinkin noudatettava, kun tavaraan tahallisesti
on pantu merkki, joka on niin toisen käyttämän merkin näköinen, että erehdys
helposti saattaa tulla.

37 Luku.
--------
Raharikoksista. 
###############

1 §.
++++

Jos joku on:

1. muannut metallirahan, joka on tässä maassa tai sen ulkopuolella käypä,
   taikka käyvän setelirahan, joka on Suomen pankin tahi muun valtiopankin
   taikka, koto- tahi ulkomaan hallituksen luvalla, muun rahalaitoksen antama;

2. oikeasta setelirahasta, joka ei enää ole käypä, poistanut käymättömyyttä
   osottavan merkin taikka jollakin muulla teolla hankkinut sille käyvän rahan
   näön;

3. oikeata metalli- tahi setelirahaa muuntamalla tehnyt sen näöltään
   suuremman arvoiseksi; taikka

4. hankkinut tahi tuonut maahan mukaamalla tehtyä tahi väärennettyä
   metalli- tahi setelirahaa,

ja jos hän sen teki aikoen panna rahan oikeasta tahi käyvästä liikkeesen;
rangaistakoon kuritushuoneella vähintään kahdeksi ja enintään kuudeksi
vuodeksi, taikka, jos asianhaarat ovat erittäin lieventävät, kuritushuoneella
korkeintaan kahdeksi vuodeksi.

Jos hän kaupittelee sellaisen rahan; tuomittakoon kuritushuoneesen
vähintään kolmeksi ja enintään yhdeksäksi vuodeksi, taikka, jos asianhaarat
ovat erittäin lieventävät, korkeintaan kolmeksi vuodeksi.

Tämän §:n mukaan rangaistukseen tuomittu on myöskin julistettava
kansalaisluottamuksensa menettäneeksi.

Tässä mainittujen rikoksien yritys on rangaistava.

2 §.
++++

Jos toinen, kuin se, joka on mukaamalla tehnyt tahi väärentänyt
metalli- tahi setelirahan, taikka hankkinut tai maahan tuonut väärän rahan,
taikka ollut sellaisessa rikoksessa osallisena, on sen rahan kaupitellut,
vaikka tiesi sen vääräksi; rangaistakoon kuritushuoneella vähintään kahdeksi
ja enintään kuudeksi vuodeksi, taikka, jos asianhaarat ovat erittäin
lieventävät, kuritushuoneella korkeintaan kahdeksi vuodeksi, ja
julistettakoon kummassakin tapauksessa kansalaisluottamuksensa menettäneeksi.

Yritys on rangaistava.

3 §.
++++

Joka on ottanut vastaan mukaamalla tehdyn tahi väärennetyn metalli-
tahi setelirahan oikeasta tahi käyvästä ja jälleen antaa sen sellaisesta
liikkeesen, vaikka hän on sen vääräksi huomannut, rangaistakoon vankeudella
enintään yhdeksi vuodeksi taikka sakolla. Jos asianhaarat ovat erittäin
raskauttavat; olkoon rangaistus vankeutta taikka kuritushuonetta korkeintaan
kaksi vuotta.

Yritys on rangaistava.

4 §.
++++

Mitä tässä luvussa säädetään setelirahasta, koskekoon myöskin
sellaista painettua velkaseteliä, pankinseteliä, tahi haltijalle asetettua
arvopaperia, jonka Suomen valtio, muu valtio, tahi Suomen pankki, taikka,
koto- tahi ulkomaisen hallituksen luvalla, kunta, yhdyskunta, yhdistys,
seura, yhtiö tahi yksityinen henkilö on antanut liikkeesen.

Painetuksi on arvopaperi katsottava, vaikka antajan nimi, taikka yksityisiä
sanoja tahi numeroita onkin kirjoittamalla siihen pantu.

5 §.
++++

Joka leikkaa, viilaa tai muulla tavoin tahallansa vajentaa täällä tahi
ulkomaalla käypää metallirahaa taikka, aikoen antaa sen täysiarvoisesta
liikkeesen, rangaistakoon kuritushuoneella korkeintaan kolmeksi vuodeksi,
taikka, jos asianhaarat ovat erittäin lieventävät, vankeudella enintään
yhdeksi vuodeksi. Jos hän sen rahan kaupittelee; tuomittakoon
kuritushuoneesen korkeintaan neljäksi vuodeksi, taikka, jos asianhaarat ovat
erittäin lieventävät, vankeuteen enintään kahdeksi vuodeksi.

Jos toinen, kuin se, joka rahaa vajensi tahi oli siinä osallisena, on
antanut liikkeesen rahan täysiarvoisesta, vaikka hän tiesi sen vajennetuksi;
rangaistakoon kuritushuoneella korkeintaan kolmeksi vuodeksi, taikka, jos
asianhaarat ovat erittäin lieventävät, vankeudella enintään yhdeksi vuodeksi.
Jos hän itse otti vastaan rahan täysiarvoisesta ja antoi sen samanlaisesta
liikkeesen, vaikka oli havainnut sen vajennetuksi; tuomittakoon vankeuteen
korkeintaan kuudeksi kuukaudeksi taikka enintään viiden sadan markan sakkoon.

Tässä §:ssä mainitun kaupittelun yritys on rangaistava.

6 §.
++++

Jos joku, muatakseen tahi väärentääkseen metalli- tahi setelirahan
tahi arvopaperin, on valmistanut tahi hankkinut leimasimen, merkkiraudan,
kaavan tahi muun siihen kelpaavan työkalun; rangaistakoon sellaisesta
valmistelusta vankeudella korkeintaan kahdeksi vuodeksi.

7 §.
++++

Mukaamalla tehdyt tahi väärennetyt metalli- tai setelirahat tahi
arvopaperit olkoot menetetyt.

Samaten olkoon menetetty leimasin, merkkirauta, kaava ja muu työase, jota
on käytetty tahi aiottu käyttää rahan tai arvopaperin mukaamiseen tahi
väärentämiseen.

38 Luku.
--------
Epärehellisyydestä ja rangaistavasta voitonpyynnöstä. 
#####################################################

1 §.
++++

Jos holhoja, taikka jonkun laitoksen, yhdistyksen tahi seuran
omaisuuden hoitaja, taikka uskottu mies tahi konkurssipesän toimitsija tahi
muu asiamies on tehtäväänsä toimittaessaan tahallansa matkaan saattanut
vahinkoa sille, jonka asiata hän oli velvollinen hoitamaan; rangaistakoon
epärehellisyydestä sakolla tai vankeudella korkeintaan yhdeksi vuodeksi,
taikka, jos asianhaarat ovat erittäin raskauttavat, enintään kahdeksi
vuodeksi.

2 §.
++++

Jos asianajaja hänelle uskotussa asiassa, päämiehensä vahingoksi,
auttaa tämän vastapuolta neuvoilla, todisteilla tahi kirjoituksen
laatimisella, taikka jos hän tahallansa saattaa päämiehensä vahinkoon;
rangaistakoon enintään viidensadan markan sakolla.

Jos asianhaarat ovat erittäin raskauttavat; taikka jos asianajaja, vastoin
parempaa tietoansa, on vietellyt päämiehensä käymään oikeutta perättömästä
tahi väärästä asiasta; tuomittakoon vähintään kahdensadan markan sakkoon
taikka vankeuteen vähintään yhdeksi kuukaudeksi ja enintään yhdeksi vuodeksi,
ja julistettakoon kelvottomaksi toisen asiata ajamaan oikeuden tahi muun
julkisen viranomaisen edessä.

Jos asianajaja muussa tapauksessa, vastoin parempaa tietoansa, on ottanut
toimekseen ja ajanut väärää asiata; tuomittakoon enintään kolmensadan markan
sakkoon ja julistettakoon, jos asianhaarat ovat erittäin raskauttavat,
kelvottomaksi ajamaan toisen asiata julkisen viranomaisen edessä.

3 §.
++++

Jos asianajaja tahi muu asiamies, lääkäri, haavuri, kätilöin tahi
apteekkari, taikka sellaisen henkilön ammatti-apulainen luvattomasti ilmaisee
yksityisen tahi perheen salaisuuden, josta hän ammattitoimessaan on saanut
tiedon; rangaistakoon sakolla taikka vankeudella korkeintaan kuudeksi
kuukaudeksi.

4 §.
++++

Joka, toista vahingoittaakseen, hävittää, turmelee, kätkee tahi salaa
asiakirjan, joka saattaa olla jonkin oikeuden, oikeussuhteen tahi
sitoumuksesta vapautumisen todisteena ja joka ei ole rikoksentekijän yksin-
oma, rangaistakoon vankeudella korkeintaan kahdeksi vuodeksi taikka sakolla.

Julkisessa säilyssä olevan asiakirjan hävittämisestä, turmelemisesta tahi
kätkemisestä säädetään rangaistus 16 luvussa.

5 §.
++++

Joka luvattomasti ottaa pois tahi kätkee sellaista irtainta
omaisuuttansa, jota toinen panttina tahi tunnustodisteena hallitsee tai on
oikeutettu pitämään takanansa tahi käyttämään, rangaistakoon sakolla tai
vankeudella korkeintaan yhdeksi vuodeksi, ellei rikos muun lainpaikan mukaan
ole kovemmin rangaistava.

6 §.
++++

Joka luvattomasti itse tahi toisen kautta käyttää irtainta omaisuutta,
joka ei ole hänen omaansa, vetäköön sakkoa enintään kaksisataa markkaa.

Sama olkoon laki, jos joku kieltäytyy antamasta takaisin panttia, lainaa
tahi talletettua tavaraa, sittenkun hänen hallinto-oikeutensa on lakannut.

7 §.
++++

Jos joku, vastoin parempaa tietoansa, kieltää allekirjoituksensa tai
sitoumuskirjansa taikka vaatii maksettua velkaa tai pantiksi pantua tahi
vuokralle tai lainaksi annettua tahi talteen uskottua tavaraa, jonka hän jo
on takaisin saanut; rangaistakoon sakolla taikka vankeudella korkeintaan
kuudeksi kuukaudeksi.

8 §.
++++

Joka tahallansa, ilman lupaa, avaa toisen suljetun kirjeen tahi
kirjoituksen, taikka hävittää, kätkee tahi salaa kirjeen tahi kirjoituksen,
joka hänen tietensä on asetettu toisen vastaanotettavaksi, rangaistakoon
enintään neljänsadan markan sakolla taikka vankeudella korkeintaan neljäksi
kuukaudeksi.

9 §.
++++

Edellä tässä luvussa mainituista rikoksista älköön virallinen syyttäjä
tehkö syytettä, ellei asianomistaja ole ilmoittanut rikosta syytteesen
pantavaksi, taikka ellei rikosta ole tehnyt holhoja tahi yleisen laitoksen
hoitaja taikka, 2 §:ssä mainituissa tapauksissa, asianajaja.

10 §.
+++++

Joka sellaisesta velanannosta, josta ei saa ottaa enempää kuin
määrätyn vuotuisen koron, on toimituspalkkioksi taikka muuten ottanut tahi
edustanut itsellensä korkeamman koron, kuin minkä laki sallii, taikka muusta
velanannosta tahi maksu-ajan pidennyksen myöntämisestä on, hyväksensä
käyttäen toisen pulaa, ymmärtämättömyyttä tai kevytmielisyyttä, käyvän koron
yli ottanut tahi edustanut itselleen aineellista etua, joka on ilmeisessä
epäsuhteessa siihen, mitä hän on antanut tahi myöntänyt, rangaistakoon
koronkiskomisesta sakolla taikka vankeudella korkeintaan kuudeksi
kuukaudeksi.

Jos joku tekee koronkiskomisen ammatikseen tahi tavakseen, taikka jos
koronkiskomista harjotetaan laillisen sopimuksen varjolla tahi vekselillä,
taikka jos asianhaarat muuten ovat erittäin raskauttavat; olkoon rangaistus
sakkoa enintään kaksituhatta markkaa taikka vankeutta korkeintaan yksi vuosi.

Mitä koronkiskomisella on saatu, annettakoon takaisin.

Joka hyväksensä käyttää tahi luovuttaa saamisen, jonka hän on itselleen
hankkinut, tietäen sen koronkiskomisen kautta syntyneeksi, rangaistakoon niin
kuin tässä §:ssä on säädetty.

11 §.
+++++

Joka, hankkiaksensa itselleen tahi toiselle hyötyä, väärällä
ilmoituksella tahi muulla vilpillä pidättää tahi yrittää pidättää kruunulta
tahi kunnalta tullimaksua tahi muuta veroa taikka yleistä ulostekoa, vetäköön
sakkoa enintään kolmesataa markkaa.

Jos se, minkä hän kavalsi tai yritti kavaltaa, nousee sataan markkaan tahi
enempään, taikka jos asianhaarat muuten ovat erittäin raskauttavat, taikka
jos hän uusii rikoksen; rangaistakoon vähintään sadan markan sakolla taikka
vankeudella vähintään kahdeksi kuukaudeksi ja enintään kahdeksi vuodeksi.

Tullinalainen tavara tahi sen arvo, samoin astia tahi päällys, jossa tavara
säilytetään, olkoon tullimaksun kavaltamisen tahi sen yrittämisen kautta
menetetty.

12 §.
+++++

Joka luvattomasti maahan tuo tahi yrittää tuoda taikka maasta vie
tahi yrittää viedä tavaraa, minkä tuonti tahi vienti on luvaton,
rangaistakoon salakuljetuksesta vähintään sadan markan sakolla taikka
vankeudella vähintään kahdeksi kuukaudeksi ja enintään kahdeksi vuodeksi.

Tavara tahi sen arvo, samoin astia tahi päällys, jossa tavara säilytetään,
olkoon näissä tapauksissa menetetty.

39 Luku.
--------
Konkurssirikoksista. 
####################

1 §.
++++

Jos velallinen on joutunut konkurssitilaan, ja jos havaitaan, että
hän, saavuttaaksensa itselleen tahi toiselle aineellista etua, on:

1. valhenimellä, oston kautta tahi muulla tavoin, hankkinut itsellensä
   omaisuutta, ja varojansa ilmiantaessaan sen salannut, taikka myymisen, lahjan
   tai muun välipuheen varjolla kavaltanut velkojiltaan jotakin heille
   luovutettavaa;

2. muulla tavalla kätkenyt, salannut, vienyt pois tahi hukannut jotakin,
   joka konkurssin alussa oli hänen omaansa;

3. ilmoittanut tahi omaksensa tunnustanut olemattoman velan tahi muun
   sitoumuksen; taikka

4. harjottaessaan kauppaa tahi muuta elinkeinoa, josta on kirjaa pidettävä,
   kirjoittanut kirjansa väärin, taikka sen hävittänyt, sitä muutellut, sen
   kätkenyt tahi tehnyt mahdottomaksi lukea;

tuomittakoon petollisena velallisena kuritushuoneesen korkeintaan kuudeksi
vuodeksi ja kansalaisluottamuksensa menettäneeksi, taikka, jos asianhaarat
ovat erittäin lieventävät, vankeuteen vähintään kahdeksi kuukaudeksi.

2 §.
++++

Jos velallinen joutuu konkurssitilaan, ja jos havaitaan, että hän on:

1. tietäen itsensä kykenemättömäksi täyttämään sitoumuksensa,
   lahjoittamisen taikka muun, seurauksiltaan siihen verrattavan toimen kautta,
   luovuttanut sen arvoista tavaraa, taikka sitoutunut vastaamaan sellaisesta
   summasta, että siitä on tahi olisi saattanut olla velkojille tuntuva vahinko;

2. itse haettuaan lupaa omaisuutensa luovuttamiseen, taikka saatuansa
   tietää velkojan hakeneen häntä siihen velvoitettavaksi, yli tarpeensa myynyt
   tahi tahallansa hävittänyt taikka muulla tavalla hukannut jotakin
   omaisuudestaan; taikka

3. osottanut niskoittelemista siten, että on kieltäytynyt tekemästä
   velallisvalan, taikka antamasta velkojilleen pesää koskevia tarpeellisia
   tietoja, ja, siitä lain mukaan velka- tai muussa vankeudessa oltuaan,
   edelleen niskoitellut;

rangaistakoon, ellei hän näytä täysin tyydyttäneensä velkojiansa,
epärehellisenä velallisena vankeudella korkeintaan kahdeksi vuodeksi.

3 §.
++++

Jos velallinen on joutunut konkurssitilaan, ja jos havaitaan, että hän
on:

1. talouteensa tai yksityisiin menoihinsa käyttänyt, taikka pelissä tahi
   muussa siihen verrattavassa toimessa, jonka loppupäätös oli yksinomaan
   sattumuksen varassa, taikka veijaten vekselikaupoissa, taikka kevytmielisesti
   johonkin sitoumukseen ruveten, menettänyt summia, jotka eivät olleet
   kohtuullisessa suhteessa hänen oloihinsa ja varoihinsa;

2. harjottaessaan kauppaa tahi muuta elinkeinoa, josta on kirjaa pidettävä,
   huolettomasti toimittanut kirjanpitonsa;

3. tultuansa sellaiseen häviötilaan, että hänen olisi pitänyt käsittää
   itsensä kykenemättömäksi täyttämään sitoumuksensa, myymällä tavaraa ilmeiseen
   polkuhintaan taikka muulla sellaisella tavalla, hankkinut itselleen
   rahavaroja, taikka, viivyttääkseen konkurssiin joutumistaan, jatkanut
   kauppaansa tahi elinkeinoansa ja sillä aikaa ottanut lainaksi rahaa tahi
   tavaraa;

4. viimeisten kolmenkymmenen päivän kuluessa ennen konkurssin alkua
   kerännyt sisään rahaa, ottanut vastaan tavaraa, taikka luovuttanut
   omaisuutta, tekemättä siitä tyydyttävää tiliä, taikka sanotun ajan kuluessa
   puoltanut jotakuta velkojaa antamalla hänelle maksun, pantin tahi muun
   vakuuden sellaisesta saamisesta, joka ei ollut maksettavaksi joutunut; taikka

5. omaksi hyväkseen tahi muulla tavalla vastoin määräystä käyttänyt rahaa
   tahi tavaraa, joka oli määrättyä tarkotusta varten hänelle uskottu;

rangaistakoon, ellei hän näytä täysin tyydyttäneensä velkojiansa,
huolimattomana tahi kevytmielisenä velallisena vankeudella korkeintaan
yhdeksi vuodeksi,

4 §.
++++

Jos velallinen velan tähden karkaa, eikä palaa neljän kuukauden
kuluessa siitä, jolloin karkasi; rangaistakoon, jos hänet tavataan ja hän ei
näytä täysin tyydyttäneensä velkojiansa, vankeudella korkeintaan kahdeksi
vuodeksi.

5 §.
++++

Jos konkurssiin luovutetun omaisuuden omistaja on laitos, yhdistys,
seura, yhtiö, taikka kaupan tahi muun elinkeinon harjottaja, joka ei itse
hoida liikettänsä; olkoon se, jolle omaisuuden hoito oli uskottu,
konkurssirikoksia koskevien säännöksien alainen.

6 §.
++++

Konkurssipesän velkoja, joka äänestä, mikä hänellä on velkojain
kokouksessa, velalliselta taikka tämän puolesta toiselta on edustanut
itselleen erityistä etua, taikka muuten velallisen kanssa salaa tehnyt
välipuheen erityisestä, itselleen tulevasta edusta, rangaistakoon sakolla
taikka vankeudella korkeintaan yhdeksi vuodeksi.

7 §.
++++

Muista tässä luvussa, paitsi 1 §:ssä, mainituista rikoksista älköön
virallinen syyttäjä tehkö syytettä, ellei asianomistaja ole ilmoittanut niitä
syytteesen pantaviksi.

40 Luku.
--------
Virkamiesten virkarikoksista. 
#############################

1 §.
++++

Jos virkamies on ottanut vastaan, itsellensä edustanut tahi vaatinut
lahjoman, edistääksensä vääryyttä virassaan; pantakoon viralta ja
julistettakoon maan palvelukseen kelvottomaksi sekä rangaistakoon sitä
paitse, jos asianhaarat ovat erittäin raskauttavat, vankeudella korkeintaan
kahdeksi vuodeksi.

Jos hän muuten jostakin virkatoimestaan on ottanut vastaan, itsellensä
edustanut tahi vaatinut hyväntekijäisiä tahi sivutuloa, johon hänellä ei ole
oikeutta; vetäköön sakkoa tahi erotettakoon viran toimittamisesta, taikka,
jos asianhaarat ovat erittäin raskauttavat, pantakoon viralta.

Lahjoma tahi sen arvo menetettäköön, ja hyväntekijäiset tahi sivutulo
annettakoon takaisin.

2 §.
++++

Jos tuomari tahi muu virkamies tahallansa tekee vääryyttä tuomitessaan
tahi päättäessään; erotettakoon viran toimittamisesta, taikka pantakoon
viralta sekä julistettakoon maan palvelukseen kelvottomaksi. Jos asianhaarat
ovat erittäin raskauttavat; tuomittakoon rikollinen vankeuteen ja pantakoon
samalla viralta sekä julistettakoon maan palvelukseen kelvottomaksi.

Jos joku sen rikoksen johdosta tuli syyttömästi tahi liian ankarasti
rangaistuksi; tuomittakoon rikollinen, jos rikos on sen arvoinen,
kuritushuoneesen vähintään neljäksi ja enintään kahdeksitoista vuodeksi tahi
elinkaudeksi, ja pantakoon samalla viralta sekä julistettakoon
kansalaisluottamuksensa menettäneeksi.

3 §.
++++

Jos Keisarin ja Suuriruhtinaan käskynhaltija, taikka joku muu, jonka
virkansa puolesta tulee panna rikoksia syytteesen, saattaa jonkun, jonka hän
tietää syyttömäksi, oikeuden tahi viranomaisen edessä syytteen alaiseksi;
rangaistakoon väärästä ilmiannosta niin kuin 26 luvussa säädetään, ja
erotettakoon samalla viran toimittamisesta, taikka pantakoon viralta ja
julistettakoon maan palvelukseen kelvottomaksi.

4 §.
++++

Jos virkamies tahallansa on pannut tahi panettanut täytäntöön
rangaistuksen, jonka täytäntöönpanon hän tietää luvattomaksi, taikka kovemman
rangaistuksen, kuin mitä tuomittu oli; pantakoon viralta ja julistettakoon
maan palvelukseen kelvottomaksi sekä tuomittakoon sitä paitse
kuritushuoneesen vähintään yhdeksi ja enintään kuudeksi vuodeksi.

Jos täytäntöön pantu rangaistus oli sakkoa, taikka jos asianhaarat muuten
ovat erittäin lieventävät; tuomittakoon rikollinen viran toimittamisesta
erotettavaksi taikka vankeuteen korkeintaan kahdeksi vuodeksi.

5 §.
++++

Jos virkamies, jonka valvonnan alaisena vanki on, taikka joka on
velvollinen häntä vartioimaan tahi saattamaan, tahallansa päästää hänet irti
taikka tahallisesti edistää vangin karkaamista; pantakoon viralta ja
julistettakoon maan palvelukseen kelvottomaksi sekä rangaistakoon sitä paitse
kuritushuoneella korkeintaan viideksi vuodeksi. Jos asianhaarat ovat erittäin
lieventävät; tuomittakoon syyllinen viralta pantavaksi sekä vankeuteen
vähintään kolmeksi kuukaudeksi.

Yritys on rangaistava.

Jos sellainen virkamies tuottamuksensa kautta on vangin karkaamiseen
syypää; tuomittakoon erotettavaksi viran toimittamisesta taikka sakkoon,
taikka vankeuteen korkeintaan yhdeksi vuodeksi ja viralta pantavaksi.

6 §.
++++

Jos virkamies, hankkiakseen itselleen tahi toiselle hyötyä taikka
toista vahingoittaakseen, vastoin parempaa tietoansa, on:

1. tuomiokirjaan, pöytäkirjaan, kruunun tilikirjaan, kirkonkirjaan,
   henkiluetteloon, maakirjaan, tahi muuhun asiakirjaan, jota hän on velvollinen
   pitämään tahi ulosantamaan, valheellisesti merkinnyt tahi todistanut jotakin,
   joka voi vaikuttaa toisen oikeuksiin tahi oikeussuhteisin;

2. väärin pannut rajan tai pyykin taikka vedenkorkoa osottavan tai muun
   senkaltaisen merkin; taikka

3. väärin käyttänyt hänelle uskottua leimaamista tahi merkitsemistä;

pantakoon viralta ja julistettakoon kansalaisluottamuksensa menettäneeksi
sekä rangaistakoon sitä paitse kuritushuoneella vähintään kahdeksi ja
enintään kahdeksaksi vuodeksi.

Sama olkoon laki, jos virkamies edellämainitussa aikomuksessa väärentää,
taikka tahallansa hävittää, turmelee, kätkee tahi salaa asiakirjan, joka
viran puolesta on hänen saatavissaan tai hänelle uskottu.

Joka sellaisen rikoksen tekee ilman sanottua aikomusta, tuomittakoon
vankeuteen vähintään neljäksi kuukaudeksi ja, jos asianhaarat ovat erittäin
raskauttavat, sitä paitse viralta pantavaksi.

7 §.
++++

Jos virkamies kavaltaa rahaa tahi muuta, mitä hän virkansa puolesta on
vastaan ottanut tahi hallussaan pitää; rangaistakoon vankeudella korkeintaan
kahdeksi vuodeksi ja pantakoon samalla viralta taikka erotettakoon viran
toimittamisesta. Jos kavalletun arvo on tuhatta markkaa suurempi, taikka jos
asianhaarat muuten ovat erittäin raskauttavat; tuomittakoon syyllinen viralta
pantavaksi ja maan palvelukseen kelvottomaksi sekä kuritushuoneesen
korkeintaan neljäksi vuodeksi.

Jos hän kykenee heti korvaamaan mitä on kavaltanut tahi antamaan siitä
vakuuden; pantakoon viralta taikka erotettakoon viran toimittamisesta.

Jos hän, salatakseen kavaltamisen, on kirjoittanut väärän tahi väärentänyt
tililaskun tahi kirjan, taikka kätkenyt tahi salannut tililaskun, kirjan tahi
muun sellaisen asiakirjan, taikka tuonut esiin tietensä väärän otteen
tililaskusta tahi kirjasta taikka tietensä väärän, niihin kuuluvan todisteen;
tuomittakoon, vaikka korvaakin kavaltamansa tahi antaa siitä vakuuden,
viralta pantavaksi ja kuritushuoneesen vähintään kahdeksi ja enintään
kymmeneksi vuodeksi; julistettakoon myöskin maan palvelukseen kelvottomaksi,
taikka, jos rikos on sen arvoinen, kansalaisluottamuksensa menettäneeksi.

8 §.
++++

Virkamies, joka tahallansa jollekulle panee tahi joltakulta ottaa
muuta tahi suurempaa veroa, tullia tai muuta yleistä ulostekoa, kuin minkä
tämä laillisesti on velvollinen maksamaan, taikka minkä hän tietää siitä jo
maksetuksi, pantakoon viralta taikka erotettakoon viran toimittamisesta.

Jos hän sen teki oman voiton pyynnöstä; pantakoon viralta ja julistettakoon
maan palvelukseen kelvottomaksi sekä rangaistakoon sitä paitse vankeudella
vähintään kuudeksi kuukaudeksi taikka kuritushuoneella enintään neljäksi
vuodeksi.

9 §.
++++

Jos virkamies, veroa, tullia tahi muuta yleistä ulostekoa
maksettavaksi kirjoittaessaan tahi ylöskantaessaan, tahallansa vääryydellä
pyyhkii sitä joltakulta pois; pantakoon viralta taikka erotettakoon viran
toimittamisesta taikka vetäköön sakkoa.

Jos hän sen teki oman voiton pyynnöstä; tuomittakoon viralta pantavaksi
sekä vankeuteen tai kuritushuoneesen korkeintaan kolmeksi vuodeksi.

10 §.
+++++

Virkamies, joka, oman voiton pyynnöstä, itse taikka toisen kautta
kehottaa tahi viettelee maassa olevaa yhteisöä varojen kokoamiseen,
maksuihin, kuluihin tahi työhön, pantakoon viralta taikka erotettakoon viran
toimittamisesta taikka vetäköön sakkoa.

Jos hän sellaista, vapaaehtoisesti tarjotun nimellä, otti vastaan;
rangaistakoon sakolla, ja antakoon lahjan takaisin.

11 §.
+++++

Jos virkamies ottaa antimen tahi suosiolahjan vieraalta vallalta, ja
ellei hän ennen tahi kohta jälkeen ole pyytänyt siihen Keisarin ja
Suuriruhtinaan lupaa; vetäköön sakkoa tahi erotettakoon viran
toimittamisesta, taikka, jos asianhaarat ovat erittäin raskauttavat,
pantakoon viralta.

12 §.
+++++

Jos se, jonka lain mukaan tulee liittää avio, on sen tehnyt ennen
laillista kuuluttamista, taikka niiden kesken, jotka laillisen esteen takia
eivät saa mennä toisilleen aviopuolisoiksi; rangaistakoon vankeudella taikka
sakolla.

Jos hän on maan evankelis-lutherilaisen seurakunnan pappi; noudatettakoon
kirkkolain säännöksiä.

13 §.
+++++

Jos pappi on vihkinyt lesken ennen kuin pesänositus on tapahtunut,
taikka jos se, jonka lain mukaan tulee liittää avio, on sen tehnyt ennen
pesänositusta; rangaistakoon sakolla, taikka, jos asianhaarat ovat erittäin
raskauttavat, erotettakoon viran toimittamisesta tahi vetäköön sakkoa
vähintään kaksisataa markkaa.

14 §.
+++++

Postivirkamies, joka luvattomasti avaa, hävittää, kätkee tahi salaa
kirjeen tahi muuta postille uskottua, taikka auttaa toista sellaisessa
teossa, tahi tahallansa sallii hänen sitä tehdä, rangaistakoon vankeudella
korkeintaan kahdeksi vuodeksi taikka sakolla, ja, jos rikos on sen arvoinen,
pantakoon samalla viralta.

15 §.
+++++

Telegrafi-laitoksen virkamies, joka väärentää, tahi luvattomasti
avaa, hävittää, kätkee tahi salaa sähkösanoman tahi laitoksen lähetettäväksi
uskotun kirjoituksen, taikka ilman lupaa antaa sen sisällyksestä toiselle
tiedon, taikka auttaa toista sellaisessa teossa, tahi tahallansa sallii hänen
sitä tehdä, rangaistakoon vankeudella korkeintaan kahdeksi vuodeksi taikka
sakolla, ja, jos rikos on sen arvoinen, pantakoon samalla viralta.

16 §.
+++++

Jos se, joka on katsastajana tahi palveluksessa rautatiellä,
kanavalla, sululla, yleisessä telegrafi-laitoksessa tahi valomajakassa,
taikka jonka valvonnan alaisena merimerkki on, tahallansa tahi tuottamuksensa
kautta tekee 34 luvun 9, 10, 11, 12 tahi 14 §:ssä nimitetyn rikoksen, joko
niissä §§:ssä mainitulla teolla taikka laiminlyömällä mitä hänen tulee
toimensa puolesta vaarinottaa; rangaistakoon, asian laadun mukaan, niin kuin
sanotuissa §§:ssä säädetään, ja, jos hän tuomitaan kuritus- tahi
vankeusrangaistukseen, pantakoon samalla viralta sekä julistettakoon vastedes
kelpaamattomaksi toimimaan siinä laitoksessa, jonka palveluksessa hän oli,
taikka muussa samankaltaisessa laitoksessa.

17 §.
+++++

Ellei rautatien, kanavan, sulun, yleisen telegrafi-laitoksen taikka
luotsi- tai majakkalaitoksen johtaja, saatuaan tiedoksensa lopullisen
tuomion, jonka kautta joku on 16 §:n mukaan julistettu viralta pantavaksi,
heti erota häntä palveluksesta; rangaistakoon enintään viidensadan markan
sakolla taikka vankeudella korkeintaan kolmeksi kuukaudeksi.

Sama olkoon laki, jos se, jolla on tieto tuomiosta, minkä kautta joku on 16
§:n mukaan julistettu kelpaamattomaksi jossakin laitoksessa toimimaan,
asettaa tuomitun sellaisen laitoksen palvelukseen.

18 §.
+++++

Jos esimies tahallansa viettelee käskynsä alaista virkamiestä
virkarikokseen; rangaistakoon, jos rikos tapahtuu, yllyttäjänä siihen.

Jos hän tietää, että hänen käskynsä alaisella on virkarikos tekeillä, vaan
ei koeta estää sen täyttämistä; rangaistakoon sakolla tahi erotettakoon viran
toimittamisesta, taikka, jos asianhaarat ovat erittäin raskauttavat,
pantakoon viralta.

19 §.
+++++

Jos esimies käskynsä alaiselta virkamieheltä ottaa lainaksi varoja,
jotka hänen tietensä ovat tälle viran puolesta uskotut; pantakoon viralta
tahi erotettakoon viran toimittamisesta.

Jos esimies käskynsä alaiselta ylöskantomieheltä tahi tilintekijältä ottaa
lainaksi sellaisia varoja, joita tämä ei hallitse virkansa puolesta;
rangaistakoon sakolla.

20 §.
+++++

Jos virkamies tahallansa, virkaansa toimittaessaan, rikkoo muulla
kuin tässä laissa mainitulla tavalla, ja jos hän sen tekee hankkiaksensa
itselleen tahi toiselle hyötyä taikka toista vahingoittaakseen; pantakoon
viralta ja, jos asianhaarat ovat erittäin raskauttavat, julistettakoon sitä
paitse maan palvelukseen kelvottomaksi.

Jos hän sen tekee sellaista aikomatta; rangaistakoon sakolla taikka
erotettakoon viran toimittamisesta, taikka, jos asianhaarat ovat erittäin
raskauttavat, pantakoon viralta.

21 §.
+++++

Jos virkamies, huolimattomuudesta, laiminlyömisestä tahi
varomattomuudesta tekee virkavirheen, ja jos erityistä rangaistusta ei ole
siitä säädetty; tuomittakoon, ellei virhe ole niin vähäinen, että hänen sopii
päästä ainoastaan varotuksella, sakkoon tahi erotettavaksi viran
toimittamisesta, taikka, jos asianhaarat ovat erittäin raskauttavat, viralta
pantavaksi.

Sama olkoon laki, jos virkamies ymmärtämättömyydestä tahi
taitamattomuudesta tekee virkavirheen.

Jos virkamies, luvattomasti tahi estettä ilmoittamatta, on ollut viran
toimituksesta poissa kahta kuukautta kauemmin; menettäköön virkansa.

22 §.
+++++

Jos virkamies virkaansa toimittaessaan tekee yleistä lakia vastaan
muun rikoksen kuin tässä luvussa mainitun, ja jos rikos ei ole virkavirhe; on
se seikka, että se on virassa tapahtunut, kuitenkin katsottava
raskauttavaksi.

41 Luku.
--------
Kirkollista järjestystä koskevain määräysten rikkomisesta. 
##########################################################

1 §.
++++

Jos evankelis-lutherilaisen seurakunnan jäsen ilman kirkkoherran
lupaa, sillä ajalla, jolloin yhteistä jumalanpalvelusta seurakunnassa
toimitetaan, pitää tahi panee toimeen yksityisen hartaushetken, jota ei saata
kotohartaudeksi katsoa, ja jos hän ennen on saanut kirkkolain säätämän
varotuksen; vetäköön sakkoa enintään sata markkaa.

2 §.
++++

Jos evankelis-lutherilaisen seurakunnan jäsen vastoin kirkkoneuvoston
kieltoa on pitänyt opetuspuheita yksityisessä hartausseurassa, jota ei saata
kotohartaudeksi katsoa; vetäköön sakkoa enintään viisisataa markkaa.

3 §.
++++

Jos evankelis-lutherilaisen seurakunnan jäsen, joka suosii harhaoppia,
koettaa siihen vietellä toista, ja siten saattaa häiriötä ja pahennusta
seurakuntaan; vetäköön sakkoa enintään viisisataa markkaa.

4 §.
++++

Jos evankelis-lutherilaisen seurakunnan jäsen jää pois lukukinkeriltä,
jossa hän on velvollinen olemaan saapuvilla, taikka jos hän on estänyt
lapsensa tahi muun käskynsä alaisen lukukinkerillä tahi rippikoulussa
käymästä; rangaistakoon, ellei hän kirkkolaissa säädetystä varotuksesta ole
ottanut ojentuakseen, enintään viidenkymmenen markan sakolla.

5 §.
++++

Edellä tässä luvussa mainituista rikoksista älköön virallinen syyttäjä
tehkö syytettä, ellei asiata ole annettu oikeuden haltuun siinä
järjestyksessä kuin kirkkolaki määrää.

6 §.
++++

Joka sapattina tekee käsi- tahi muuta työtä, jonka sopii tuonnemmaksi
jättää, ja jota ei tehdä omaksi tahi toisen hätätarpeeksi, vetäköön sakkoa
enintään viisikymmentä markkaa.

Sapattia kestää kello kuudesta aamulla kello kuuteen illalla sunnuntaina
tahi kirkollisena juhlapäivänä, joka lain mukaan yleisesti pyhänä pidetään.

7 §.
++++

Joka sapattina pitää rihkamakaupan tahi muun senkaltaisen kauppapuodin
avoinna, taikka sapattina jälkeen kello yhdeksän aamulla harjottaa
torikauppaa, vetäköön sakkoa enintään sata markkaa.

8 §.
++++

Jos joku sapattina tekee rikoksen; on se seikka, että rikos sellaisena
aikana tehdään, katsottava raskauttavaksi, ellei rikos ole sitä laatua, että
sen voi ainoastaan sapattina tehdä.

42 Luku.
--------
Valtion turvallisuutta tahi yleistä järjestystä varten annettujen määräysten rikkomisesta. 
##########################################################################################

1 §.
++++

Joka luvattomasti tekee piirroskuvan linnoituksesta, taikka julkaisee
sellaisen kuvan, rangaistakoon enintään kahdensadan markan sakolla taikka
vankeudella korkeintaan kolmeksi kuukaudeksi.

2 §.
++++

Jos se, joka ei ole Suomen kansalainen, on menettänyt oikeuden
oleskella maassa ja, ilman asianomaista lupaa, kuitenkin tulee takaisin;
rangaistakoon vankeudella korkeintaan kolmeksi kuukaudeksi.

3 §.
++++

Jos joku päästökirjaan, taikka yksityiseen mainetta, köyhyyttä,
allekirjoituksen omakätisyyttä tahi muuta sellaista koskevaan todistukseen
panee valheellisen ilmoituksen, ja jos hän tietää, että toinen saattaa siitä
joutua vahinkoon; vetäköön sakkoa enintään sata markkaa.

4 §.
++++

Joka, erehdyttääksensä viranomaista, sanoo nimensä, säätynsä tahi
ammattinsa muuksi, kuin mikä se on, rangaistakoon enintään kolmensadan markan
sakolla.

5 §.
++++

Joka, erehdyttääksensä viranomaista tai yksityistä, käyttää toisen
matkapassia, päästökirjaa tahi senkaltaista todistusta, vetäköön sakkoa
enintään kolmesataa markkaa.

6 §.
++++

Joka tahallansa jättää noudattamatta tahi rikkoo määräyksiä, jotka
ovat annetut luvattoman tavarankuljetuksen estämiseksi, vetäköön sakkoa
vähintään kolmekymmentä ja enintään viisisataa markkaa. Jos asianhaarat ovat
erittäin raskauttavat, taikka jos rikos uusitaan; olkoon sakko vähintään sata
markkaa

Jos joku huolimattomuudesta tekee tässä mainitus rikoksen; vetäköön sakkoa
vähintään kaksikymmentä ja enintään neljäsataa markkaa.

7 §.
++++

Joka yleisellä tiellä, kadulla, kulkuväylällä, tahi muussa julkisessa
paikassa, taikka julkisessa toimituksessa tahi yleisessä kokouksessa
meluamalla tahi kiroilemalla häiritsee rauhaa, taikka harjottaa muuta
ilkivaltaa, taikka matkaan saattaa häiriötä antamalla tulipalon tahi muun
vaaran merkin, vaikka tietää, ettei sellaista vaaraa olekaan, rangaistakoon
enintään kolmensadan markan sakolla taikka vankeudella korkeintaan kolmeksi
kuukaudeksi.

8 §.
++++

Joka maksusta harjottaa tietäjäntointa, loihtimista tahi muuta
senkaltaista taikausta, vetäköön sakkoa enintään kaksisataa markkaa.

43 Luku.
--------
Hyviä tapoja koskevain määräysten rikkomisesta. 
###############################################

1 §.
++++

Jos joku panee toimeen arpajaiset, joissa on voittona rahaa, taikka
rahan ohessa muuta tavaraa, taikka myy, tahi pitää kaupan niiden arpoja;
rangaistakoon sakolla. Jos asianhaarat ovat erittäin raskauttavat; olkoon
rangaistus sakkoa enintään kaksituhatta markkaa.

Mitä tässä on säädetty arpajaisista, koskekoon myöskin muuta tointa, jonka
kautta, ilman asianomaista lupaa, yhdelle tahi useammalle siinä osalliselle
rahana tahi raha-arvona tarjotaan luvattu ja arpomisen tahi muun siihen
verrattavan toimituksen jälkeen saatava voitto, joka on isompi kuin se, mitä
itsekullekin osalliselle tarjotaan.

2 §.
++++

Joka, ilman asianomaista lupaa, panee julkiset tavara-arpajaiset
toimeen, taikka myy tahi pitää kaupan niiden arpoja, vetäköön sakkoa enintään
kaksisataa markkaa.

3 §.
++++

Joka myy, tahi pitää kaupan arpoja maan ulkopuolella pidettäviin
arpajaisiin, rangaistakoon vähintään neljänsadan ja enintään neljäntuhannen
markan sakolla.

4 §.
++++

Joka pitää huonetta uhkapelin harjottamista varten, taikka
ravintolassa tahi muussa julkisessa paikassa panee toimeen sellaisen pelin,
rangaistakoon sakolla taikka vankeudella korkeintaan yhdeksi vuodeksi.

Jos ravintolan tahi muun senkaltaisen julkisen paikan omistaja tahi hoitaja
sallii siellä uhkapeliä harjotettavan; vetäköön sakkoa enintään viisisataa
markkaa, ja, jos hän rikoksen uusii, menettäköön sitä paitse oikeutensa
harjottaa tahi hoitaa ravintolaliikettä tahi muuta sellaista elinkeinoa.

Joka ottaa osaa uhkapeliin, joko sellaisessa paikassa, kuin tässä §:ssä
mainitaan, taikka muualla, rangaistakoon enintään kahdensadan markan sakolla.

Raha ja muu tavara, joka pelipöydältä tahi pelipankista tavataan, olkoon
menetetty.

5 §.
++++

Joka omaa tai toisen eläintä kohdellessaan on osottanut ilmeistä
julmuutta; rangaistakoon enintään viidensadan markan sakolla tahi vankeudella
korkeintaan kolmeksi kuukaudeksi.

6 §.
++++

Joka yleisellä tiellä, kadulla tahi muulla julkisella paikalla, tahi
yleisessä kokouksessa on juovuksissa ja sen kautta matkaan saattaa
pahennusta, rangaistakoon juopumuksesta enintään sadan markan sakolla.

Jos virkamies virkatoimissaan tavataan juovuksissa, rangaistakoon vähintään
viidenkymmenen ja enintään kolmensadan markan sakolla, taikka erotettakoon
viran toimittamisesta, taikka, jos asianhaarat ovat erittäin raskauttavat,
pantakoon viralta.

Maan evankelis-lutherilaisen kirkon papille, joka tavataan juopuneena,
säädetään rangaistus kirkkolaissa.

7 §.
++++

Joka viettelee kahdeksaatoista vuotta nuoremman nauttimaan
päihdyttävää juomaa, niin että tämä siitä juopuu, rangaistakoon enintään
kahdensadan markan sakolla.

8 §.
++++

Jos joku anniskelupaikassa havaitaan niin juopuneeksi, että hän
tarvitsee kaitsemista, ja jos häntä ei tarpeenmukaisesti hoidella; vetäköön
anniskelupaikan isäntä tahi hoitaja sakkoa enintään kaksisataa markkaa ja
menettäköön sitä paitse, jos useammasti on rikoksen uusinut, oikeutensa
harjottaa tahi hoitaa anniskelua.

Jos anniskelupaikan isäntä tahi hoitaja antaa päihdyttävää juomaa
juopuneelle tahi sille, joka ei ole viittätoista vuotta täyttänyt;
rangaistakoon niin kuin tässä on sanottu.

44 Luku.
--------
Hengen, terveyden tahi omaisuuden suojelemiseksi annettujen määräysten rikkomisesta. 
####################################################################################

1 §.
++++

Joka jättää ladatun ampuma-aseen, taikka räjähdys-ainetta, myrkkyä
tahi muuta hengenvaarallista ainetta sellaiseen paikkaan, että lapsi tahi muu
ihminen ymmärtämättömyydestä saattaa sillä vahinkoa tehdä, taikka muuten
varomattomasti pitelee sellaista asetta tahi ainetta, vetäköön sakkoa
enintään sata markkaa.

2 §.
++++

Joka, tietäen toisen olevan todellisessa hengenvaarassa, on tälle
antamatta tahi hankkimatta sellaista apua, minkä hän, saattamatta itseään
tahi ketään muuta vaaraan, voi aikaan saada, vetäköön sakkoa enintään
kolmesataa markkaa.

3 §.
++++

Joka hautaa jonkun ennen kuin varmaan tietää hänet kuolleeksi,
rangaistakoon enintään kolmensadan markan sakolla taikka vankeudella
korkeintaan kolmeksi kuukaudeksi.

Sama olkoon laki, jos ruumis haudataan ennen kuin asianmukainen ilmoitus
kuolemasta on tehty.

4 §.
++++

Joka ilman laillista oikeutta valmistaa, pitää kaupan tahi muulla
tavoin toiselle jättää myrkkyä tahi muuta sellaista hengenvaarallista
ainetta, rangaistakoon enintään viidensadan markan sakolla taikka vankeudella
korkeintaan kolmeksi kuukaudeksi.

Sama olkoon laki, jos joku, ilman laillista oikeutta, valmistaa, taikka
pitää varastossa tahi kaupan ruutia tahi muuta räjähdysainetta.

Luvattomasti valmistettu tahi kaupan tai varastossa pidetty aine
menetettäköön.

5 §.
++++

Joka pitää kaupan tahi myy ruokatavaraa tahi juomaa, joka
pilaantumisen tähden tahi muuten hänen tietensä on terveydelle vahingollista,
vetäköön sakkoa enintään viisisataa markkaa.

Kaupan pidetty tavara menetettäköön.

6 §.
++++

Jos joku rikkoo ohjeen, joka ihmisissä liikkuvan kulkutaudin
estämiseksi tahi ehkäisemiseksi on annettu; rangaistakoon enintään
viidensadan markan sakolla.

Joka rikkoo ohjeen, joka kotoeläimissä liikkuvan kulkutaudin estämiseksi
tahi ehkäisemiseksi on annettu, vetäköön sakkoa enintään kaksisataa markkaa.

7 §.
++++

Jos jollakulla on omanaan tahi vartioitavana koto-eläin tahi kesytön
eläin, joka hänen tietensä on ihmisille vaarallinen, ja jos hän ei pidä sitä
suljetussa paikassa tahi tarkasti kytkettynä; vetäköön sakkoa enintään
kaksisataa markkaa, ja eläin tapettakoon, jos siihen on aihetta.

8 §.
++++

Joka, ilman pakkoa, usuttaa koiraa ihmisten, taikka juhdan tahi muun
kotoeläimen päälle, vetäköön sakkoa enintään sata markkaa.

Sama olkoon laki, jos koiran omistaja tahi hoitaja ei pidätä tahi koeta
pidättää koiraa ihmisiä tahi kotoeläimiä hätyyttämästä.

9 §.
++++

Jos joku rikkoo ohjeen, joka laivain yhteentörmäyksen estämiseksi on
annettu; rangaistakoon enintään viidensadan markan sakolla taikka vankeudella
korkeintaan kolmeksi kuukaudeksi.

10 §.
+++++

Joka johtaa tahi toimittaa rakennustyötä, kaivon-, sillan- tahi
tientekoa, taikka muuta senkaltaista, eikä ryhdy tarpeellisiin varokeinoihin
estääksensä vaaran ihmisiltä, taikka rakentaa niin, että siitä sellainen
vaara syntyy, rangaistakoon sakolla taikka vankeudella korkeintaan neljäksi
kuukaudeksi.

11 §.
+++++

Joka sellaiseen paikkaan, missä ihmisiä tavallisesti liikkuu, taikka
sen ääreen jättää kellarin, kaivon, kuopan, avannon tahi muun sellaisen aukon
tahi jyrkänteen peittämättä, aitaamatta, taikka vaarinpitoa tahi
tarpeenmukaista merkkiä vaille, niin että siitä syntyy muille vaara, vetäköön
sakkoa enintään sata markkaa.

12 §.
+++++

Jos yleisellä tiellä tahi kadulla olevaan siltaan tahi rumpuun,
taikka tien varrella olevaan käsipuuhun ilmestyy sellainen vika, joka on
kulkeville vaaraksi, ja jos vikaa ei heti korjata; taikka jos sellaista vikaa
yleisellä tiellä olevasta lossista tahi lauttasillasta ei heti paranneta;
taikka jos talvitietä ei johdeta avannon tai railon ohitse tahi siltaa panna
sen ylitse; vetäköön se, jonka tulee pitää tie kunnossa, sakkoa enintään sata
markkaa.

Jos yleisen lossin tahi lauttasillan kulku lakkautetaan; vetäköön se, joka
on velvollinen sitä pitämään, sakkoa enintään viisisataa markkaa.

13 §.
+++++

Joka yleiselle tielle, kadulle tahi torille taikka sen ääreen viskaa,
kaataa, ripustaa tahi pystyttää jotakin, josta toinen taikka toisen rakennus
tahi aitaus saattaa vahingoittua tahi ryvettyä, vetäköön sakkoa enintään sata
markkaa.

14 §.
+++++

Jos joku luvattomasti panee yleiselle tielle, kadulle tai torille
jotakin, joka liikettä haittaa, taikka jos se, jonka pitäisi haitta poistaa,
jättää sen tekemättä; vetäköön sakkoa enintään sata markkaa.

Sama olkoon laki, jos joku ilkeydestä tahi vallattomuudesta estää toisen
kulkua yleisellä tiellä, kadulla tahi torilla.

15 §.
+++++

Joka avaa toisen veräjän tahi hilan, eikä sitä jälleen sulje,
vetäköön sakkoa, jos asianomistaja rikoksesta syyttää tahi sen syytteesen
ilmoittaa, enintään kaksikymmentä markkaa.

16 §.
+++++

Joka kaupungissa, kauppalassa tahi kylässä hurjasti ajaa tahi
ratsastaa kadulla, torilla tahi yleisellä tiellä, taikka siinä opettaa
hevosta, vetäköön sakkoa enintään viisikymmentä markkaa.

17 §.
+++++

Jos joku kaupungissa, kauppalassa tahi kylässä kadulle, torille tahi
tielle jättää vartioimatta hevosen tahi muun elukan, joka saattaa ihmisiä
vahingoittaa; vetäköön sakkoa enintään viisikymmentä markkaa.

18 §.
+++++

Jos seppä avaa lukon, taikka tekee siihen avaimen, ilman sen lupaa,
jolla on oikeus se lukko avata, taikka jos hän uskoo tiirikan tahi väärän
avaimen sille, jota hänellä on syytä epäillä; vetäköön sakkoa enintään
kaksisataa markkaa.

Jos hän pitää tiirikan tahi väärän avaimen huonossa tallessa, niin että
toinen voi sen käsiinsä saada; vetäköön sakkoa enintään sata markkaa.

19 §.
+++++

Irtolainen, jolta tavataan tiirikka tahi väärä avain, rangaistakoon
enintään kahdensadan markan sakolla.

Sama olkoon laki, jos palkollisella, ilman isäntänsä lupaa, on tiirikka,
väärä avain, vara-avain tahi pää-avain isännän huostassa olevaan lukkoon.

20 §.
+++++

Jos joku kaupungissa, kauppalassa, kylässä tahi talossa
huolimattomasti pitelee tulta tahi herkästi syttyvää ainetta, niinkuin jos
hän itse vie tahi sallii toisen viedä ulos palavan kynttilän ilman lyhtyä,
taikka muuta tulta ulkohuoneesen tahi ullakkoon, taikka huoneesen, missä
tulenarkoja esineitä säilytetään, taikka tekee tulen uuniin tahi liedelle ja
jättää sen hoitamatta, taikka polttaa tupakkaa riihessä, rehuhuoneessa tahi
muussa sellaisessa paikassa, taikka tekee tahi antaa tehdä tulen tulisijalle,
jonka hän tietää tulenvaaralliseksi; vetäköön sakkoa enintään viisikymmentä
markkaa.

Jos joku huolimattomasti pitelee tulta aluksessa, jossa on väkeä, taikka
joka on satamassa; olkoon sama laki.

21 §.
+++++

Joka luvattomasti ampuu laukauksen tahi polttaa leikkitulitusta
asumuksen tahi tulenarkain esineiden läheisyydessä, vetäköön sakkoa enintään
sata markkaa.

22 §.
+++++

Joka sytyttää valkean metsään tahi kedolle eikä sitä tarkoin sammuta,
taikka sinne sytyttää valkean kovan tuulen tahi poudan aikana taikka myöskin
ilman lupaa tai varsinaista pakkoa tekee valkean toisen maalle, vetäköön
sakkoa enintään kaksisataa markkaa.

Sama olkoon laki, jos joku kaskeaa tai kydettää luvattomalla maalla, taikka
sytyttää kasken tahi kydön säädettyjä varokeinoja noudattamatta, taikka
huolimattomasti hoitaa siihen sytytettyä valkeaa.

23 §.
+++++

Joka laittomasti jättää kuljettamatta arpakapulan, joka on pantu
liikkeelle miehistön kokoamista varten metsävalkean sammuttamiseen, taikka
joka ei sellaista kutsumista mitä pikimmin noudata, taikka ei tottele
sammutustyön johtajaa, taikka luopuu sammutuksesta ennen kuin lupa on
annettu, rangaistakoon enintään viidenkymmenen markan sakolla.

Sama olkoon laki, jos joku laittomasti jättää kuljettamatta arpakapulan,
joka muussa luvallisessa asiassa on liikkeelle pantu.

24 §.
+++++

Joka panee liikkeelle arpakapulan tarpeettomasti taikka semmoisessa
asiassa, jossa arpakapulaa ei saa lähettää; vetäköön sakkoa vähintään
kaksikymmentä ja enintään viisisataa markkaa.

25 §.
+++++

Joka kaupassa tahi ylöskannossa käyttää mittaa, painoa tahi
punnitsinta, joka lain mukaan ei ole luvallinen taikka jota ei ole
asianmukaisesti tahi säädetyn ajan kuluessa leimattu tai merkitty, vetäköön
sakkoa enintään sata markkaa.

Sama olkoon laki, jos elinkeinon-harjottaja pitää sellaista mittaa, painoa
tahi punnitsinta siinä huoneessa, missä kauppaa tehdään tahi tavaroita on
kaupan.

Näissä tapauksissa mitta, paino ja punnitsin menetettäköön.

26 §.
+++++

Jos joku asianomaisen käskemättä valmistaa, taikka ilman lupaa tahi
yli luvallisen ajan hallussaan pitää, taikka sivulliselle jättää leimasimen,
merkkiraudan, kaavan tahi muun työkalun, jolla käy valmistaminen metalli-
tahi setelirahaa, taikka muita 37 luvussa mainittuja arvopapereita, taikka
karttapaperia, karttamerkkejä, postimerkkejä, leimamerkkejä, tullileimoja
tahi muita julkisia verotusmerkkejä; rangaistakoon enintään kolmensadan
markan sakolla.

Sama olkoon laki, jos joku asianomaisen käskemättä sellaisella kalulla
tekee taikka sivulliselle jättää luvallisesti sillä tehdyn painoskuvan.

Kalut ja painoskuvat menetettäköön.

27 §.
+++++

Jos joku, ilman asianomaista lupaa, panee liikkeesen setelin,
osotuksen, maksulipun, taikka muuta, rahan merkkinä käymään; rangaistakoon
sakolla taikka vankeudella enintään kuudeksi kuukaudeksi.

